<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="POTOM">
    <meta name="apple-mobile-web-app-capable" content="yes">
    <title>POTOM</title>
    <link rel="stylesheet" href="./style/style.min.css" media="screen" integrity="sha256-k3HSZhG5Ccv2BU3v9YkKdkr4Z96mOehoJMk0ZzXsXeo=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86828">
    <meta name="application-name" content="Jiří Kratochvil: Lehni, bestie!">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Lehni, bestie!">
    <meta property="og:title" content="Lehni, bestie!">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Lehni, bestie!">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./lehni_bestie_009.html">
    <link rel="next" href="./lehni_bestie_013.html">
    <meta name="nb-order" content="5">
    <link rel="self" href="lehni_bestie_011.html">
    <meta name="nb-identifier" content="kratochvil-lehni-bestie-d5d89d4">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8286" data-nb-chars="49513">
    <nav role="doc-toc">
      <ul class="plain section">
        <li><a href="lehni_bestie_005.html">Citáty </a></li>
        <li><a href="lehni_bestie_006.html">Věnování</a></li>
        <li><a href="lehni_bestie_007.html">Předtím</a></li>
        <li><a href="lehni_bestie_009.html">Tam</a></li>
        <li><a href="lehni_bestie_011.html">Potom</a></li>
        <li><a href="lehni_bestie_013.html">Zde</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lehni_bestie_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="5"><span class="idea" data-nb-ref-number="1" id="idea1" data-nb-words="1" data-nb-chars="5">POTOM</span></h1>
        <section>
          <p class="chunk" data-nb-ref-number="2" data-nb-words="54" data-nb-chars="314"><span class="idea" data-nb-ref-number="2" id="idea2" data-nb-words="54" data-nb-chars="314">Napřed se&nbsp;náš kamion zmítal a&nbsp;poskakoval mezi stromy na&nbsp;cestách necestách (v&nbsp;tom zřejmě ohrazeném vojenském pásmu) a&nbsp;slyšel jsem, jak děti tam v&nbsp;nákladním prostoru padají na&nbsp;sebe, otloukají se&nbsp;o&nbsp;stěny a&nbsp;srážejí hlavičkami, ale ani jednou nefňukly a&nbsp;nezabrečely. A&nbsp;zas se&nbsp;přiznám: byl jsem na&nbsp;ně&nbsp;svým způsobem hrdý.</span></p>
          <p class="chunk" data-nb-ref-number="3" data-nb-words="54" data-nb-chars="359"><span class="idea" data-nb-ref-number="3" id="idea3" data-nb-words="54" data-nb-chars="359">A&nbsp;pak jsme nejspíš přijeli k&nbsp;nějaké strážní budce při výjezdu z&nbsp;hlídaného vojenského pásma. A&nbsp;když o&nbsp;tom teď zpětně uvažuju, napadá mě, že&nbsp;Studna se&nbsp;pravděpodobně nacházela někde hluboko v&nbsp;šumavských hvozdech, tam, kde ještě na&nbsp;počátku padesátých let oddechovaly husté, netknuté lesy skrývající nejedno tajemství, střežené ostrými vlčáky, samopaly a&nbsp;zátarasy.</span></p>
          <p class="chunk" data-nb-ref-number="4" data-nb-words="95" data-nb-chars="555"><span class="idea" data-nb-ref-number="4" id="idea4" data-nb-words="95" data-nb-chars="555">Takže přijeli jsme ke&nbsp;strážní budce a&nbsp;Velmistra tam samozřejmě všichni znali a&nbsp;zaslechl jsem, jak ho&nbsp;kdosi zve dovnitř, na&nbsp;kafe, ale Velmistr vlídně odmítl, nehnul se&nbsp;z&nbsp;kabiny. A&nbsp;pak jsem zas slyšel, jak jiný hlas říká: Mohu vám otřít přední sklo, veliteli? A&nbsp;Velmistr na&nbsp;protest zachrčel, ale pozdě, protože to&nbsp;už&nbsp;někdo umýval a&nbsp;potom jelenicí otíral (uslyšel jsem ty&nbsp;protivné, vrzavé zvuky) sklo. A&nbsp;přitom se&nbsp;chtě nechtě musel dívat na&nbsp;mě, na&nbsp;kluka se&nbsp;zavázanýma očima na&nbsp;sedadle vedle Velmistra. Ale čertví, třeba mi&nbsp;ten šátek zajistil i&nbsp;neviditelnost.</span></p>
          <p class="chunk" data-nb-ref-number="5" data-nb-words="90" data-nb-chars="601"><span class="idea" data-nb-ref-number="5" id="idea5" data-nb-words="90" data-nb-chars="601">Vyjeli jsme z&nbsp;lesa a&nbsp;octli se, hádám, na&nbsp;nějaké rozbité vozovce. A&nbsp;pak jsem ještě dlouhý, dlouhý čas nezaslechl žádný zvuk protijedoucího vozidla. Byla to&nbsp;prázdná, pustá cesta, pustější než vaše vyšeptalá srdce, mí&nbsp;lhostejní, lhostejní posluchači. Jeli jsme tedy, představuji si, stále ještě pohraničním pásmem, odkud byli po&nbsp;válce vysídleni původní obyvatelé a&nbsp;z&nbsp;tamějších vesnických kostelíčků se&nbsp;nadělaly vojenské střelnice. Aspoň tak mi&nbsp;to&nbsp;jednou vyprávěl Velmistr, který míval časté záchvaty sdílnosti a&nbsp;jejich pohnutlivé obsahy vyvrhl vždycky do&nbsp;mě&nbsp;jak do&nbsp;odpadové jímky. Anebo otevřeného hrobu?</span></p>
          <p class="chunk" data-nb-ref-number="6" data-nb-words="119" data-nb-chars="691"><span class="idea" data-nb-ref-number="6" id="idea6" data-nb-words="119" data-nb-chars="691">Kouřil jednu cigaretu za&nbsp;druhou (vidíte, kdyby mi&nbsp;nepřivázal přes oči ten šátek, mohl jsem mu&nbsp;teď úslužně připalovat, takhle jsem slyšel, jak občas zaklel, když jednou rukou držel volant a&nbsp;druhou se&nbsp;pokoušel zapálit si&nbsp;a&nbsp;buď krabička, nebo sirka se&nbsp;mu&nbsp;vysmekly), což svědčilo o&nbsp;tom, jak je&nbsp;celý nesvůj. Stejně by&nbsp;mě&nbsp;moc zajímalo, jestli byl aspoň trošku nesvůj taky tenkrát, když s&nbsp;hořící cigaretou seděl nade mnou spícím a&nbsp;na rajském dvoře nás už&nbsp;čekala ta&nbsp;naše úplně prvá šachová partie? A&nbsp;myslím, že&nbsp;jsem při vzpomínce na&nbsp;naše první setkání sladce usnul a&nbsp;probudil se, až&nbsp;kamion zastavil a&nbsp;otevřenými dveřmi vnikl dovnitř zápach benzinu. To&nbsp;znamená, že&nbsp;jsme už&nbsp;byli v&nbsp;civilizovaném kraji.</span></p>
          <p class="chunk" data-nb-ref-number="7" data-nb-words="43" data-nb-chars="225"><span class="idea" data-nb-ref-number="7" id="idea7" data-nb-words="43" data-nb-chars="225">Velmistr promluvil s&nbsp;kýmsi z&nbsp;obsluhy pumpy (je to&nbsp;k&nbsp;vzteku stále se&nbsp;jen dohadovat, co&nbsp;se&nbsp;to&nbsp;vlastně kolem vás děje, ale na&nbsp;druhé straně to&nbsp;zas bystří vaši představivost) a&nbsp;pak šel za&nbsp;mnou a&nbsp;řekl mi: Vstávej, jdem odvázat psa!</span></p>
          <p class="chunk" data-nb-ref-number="8" data-nb-words="145" data-nb-chars="835"><span class="idea" data-nb-ref-number="8" id="idea8" data-nb-words="145" data-nb-chars="835">Velmistr totiž občas rád zabočil do&nbsp;vojenské hantýrky, abych viděl, jak tvrdý je&nbsp;chlapík. Vzal mě&nbsp;zas za&nbsp;loket a&nbsp;odvedl kamsi za&nbsp;pumpu a&nbsp;tam jsme stáli a&nbsp;močili. A&nbsp;když jsme se&nbsp;vrátili, šel ještě zavelet té&nbsp;drobotině v&nbsp;kamionu. A&nbsp;to už&nbsp;jsem si&nbsp;zas představoval, jak hned družně vytvořili řetěz a&nbsp;Velmistr je&nbsp;taky odvedl za&nbsp;pumpu, kde teď všichni stojí v&nbsp;dlouhé řadě: Nicola Sacco vedle Karla Liebknechta a&nbsp;Oleg Koševoj vedle Jeana Paula Marata a&nbsp;Julius Fučík vedle Nikose Belojannise a&nbsp;Federico Garda Lorca a&nbsp;Bartolomeo Vanzetti a&nbsp;Sergej Kirov a&nbsp;Angelo Vratič a&nbsp;Louis Antoine Léon de&nbsp;Saint-Just a&nbsp;Jan Šverma a&nbsp;Pavlík Morozov a&nbsp;Georges Jacques Danton a&nbsp;tak dále a&nbsp;tak dále, jen Rosa Luxemburgová a&nbsp;Zoja Kosmoděmjanská si&nbsp;v&nbsp;té řadě přidřeply. (Poradím vám: můžete si&nbsp;to&nbsp;představit jako dlouhou klávesnici se&nbsp;dvěma zaseknutými klávesami.)</span></p>
        </section>
        <section>
          <p class="chunk" data-nb-ref-number="9" data-nb-words="67" data-nb-chars="415"><span class="idea" data-nb-ref-number="9" id="idea9" data-nb-words="67" data-nb-chars="415">Projížděli jsme vesnicemi, městy a&nbsp;městečky. Napřed jsem je&nbsp;tak trochu počítal, než mě&nbsp;to&nbsp;přestalo bavit, protože bylo dost obtížné, jestli ne&nbsp;úplně nemožné, poslepu rozlišit, co&nbsp;je&nbsp;jen dlouhá, roztahaná obec a&nbsp;co už&nbsp;třeba město, které jsme jen tak štrejchli při periferii. Ale zato jsem zřetelně rozeznal, když odpoledne přecházelo v&nbsp;podvečer, a&nbsp;ani šátek na&nbsp;očích mi&nbsp;nemohl zabránit, abych nepoznal nástup večera.</span></p>
          <p class="chunk" data-nb-ref-number="10" data-nb-words="7" data-nb-chars="36"><span class="idea" data-nb-ref-number="10" id="idea10" data-nb-words="7" data-nb-chars="36">A&nbsp;večer jsme vjeli do&nbsp;velkého města.</span></p>
          <p class="chunk" data-nb-ref-number="11" data-nb-words="150" data-nb-chars="885"><span class="idea" data-nb-ref-number="11" id="idea11" data-nb-words="150" data-nb-chars="885">Setkání se&nbsp;zvuky města mě&nbsp;znova probudilo k&nbsp;životu. Přestože se&nbsp;už&nbsp;večerně setmělo, město ještě nevyhaslo a&nbsp;velký orchestr zvuků mi&nbsp;teď předváděl všechny své barevné rejstříky. Sice jsem si&nbsp;netroufal poznat, co&nbsp;je&nbsp;to&nbsp;za&nbsp;město, ale s&nbsp;velkým potěšením jsem podle toho, co&nbsp;jsem slyšel, a&nbsp;taky podle natřásání kamionu rozeznával, kdy projíždíme širokou ulicí a&nbsp;kdy se&nbsp;jen tak soukáme úzkou příční uličkou, abychom pak na&nbsp;chvíli uvízli na&nbsp;křižovatce a&nbsp;hned poté najeli na&nbsp;jakýsi viadukt (městské zvuky k&nbsp;nám stoupaly zespodu jak pára z&nbsp;koryta řeky), a&nbsp;to jsme už&nbsp;byli na&nbsp;jakémsi velikém náměstí (prostor kolem zvučel jak zvon) a&nbsp;odtud zas vyrazili vzhůru do&nbsp;kopce. Cítil jsem prudké stoupání, jeli jsme snad podél kolejí tramvaje, která nám vyzváněla za&nbsp;zády, a&nbsp;pak jsme zas odbočili, ale stoupání se&nbsp;nezmírnilo, až&nbsp;jsme se&nbsp;octli nejspíš v&nbsp;nějaké vilové čtvrti obrůstající kopec nad městem.</span></p>
          <p class="chunk" data-nb-ref-number="12" data-nb-words="45" data-nb-chars="224"><span class="idea" data-nb-ref-number="12" id="idea12" data-nb-words="45" data-nb-chars="224">A&nbsp;když pak kamion zastavil, bylo mi&nbsp;už&nbsp;jasné, že&nbsp;tohle už&nbsp;není jen tak nějaká zastávka na&nbsp;cestě, nýbrž že&nbsp;jsme už&nbsp;doputovali a&nbsp;jsme u&nbsp;cíle. Ale v&nbsp;případě, že&nbsp;by&nbsp;mi&nbsp;to&nbsp;ještě nedošlo, byl tady hned Velmistr, aby mi&nbsp;to&nbsp;pověděl.</span></p>
          <p class="chunk" data-nb-ref-number="13" data-nb-words="15" data-nb-chars="83"><span class="idea" data-nb-ref-number="13" id="idea13" data-nb-words="15" data-nb-chars="83">Konečná! řekl a&nbsp;vystrčil mě&nbsp;a&nbsp;nechal tam kdesi stát a&nbsp;šel ještě vypustit drobotinu.</span></p>
          <p class="chunk" data-nb-ref-number="14" data-nb-words="190" data-nb-chars="1148"><span class="idea" data-nb-ref-number="14" id="idea14" data-nb-words="190" data-nb-chars="1148">Okamžik jsem tam trčel, zmatený jak pión, co&nbsp;zabloudil na&nbsp;druhou půlku šachovnice, a&nbsp;pak jsem natáhl ruku a&nbsp;dotkl se&nbsp;čehosi před sebou. A&nbsp;poznal jsem, že&nbsp;jsou to&nbsp;dveře. Ve&nbsp;Studni jsme jistěže měli také dveře. Jenže ty&nbsp;byly ošklivé, pobité kovovými pásy, kdežto tyhle vlídné, řekl bych dokonce úsměvné, prostě dveře do&nbsp;domu. A&nbsp;nahmatal jsem ozdobné reliéfy a&nbsp;nemusíte mi&nbsp;věřit, ale podle těch reliéfů na&nbsp;dveřích jsem si&nbsp;pak dokázal představit celý dům (vyhmátnout ho&nbsp;z&nbsp;toho taktilního zážitku), předválečnou secesní rodinnou vilu, v&nbsp;jejímž poschodí se&nbsp;právě teď otevřelo okno a&nbsp;uslyšel jsem ženský hlas, až&nbsp;se&nbsp;mi&nbsp;srdce zatetelilo. Vždyť když nepočítám dětské hlásky Rosy Luxemburgové a&nbsp;Zoji Kosmoděmjanské a&nbsp;když nepočítám ten krákoravý, protivný hlas ožralé ženské, kterou do&nbsp;Studny dovlekl (vzpomínáte si?) jeden z&nbsp;dozorců, tak od&nbsp;té&nbsp;doby, co&nbsp;mě&nbsp;unesli, jsem neslyšel ženského hlasu. A&nbsp;tenhle hlas mi&nbsp;zas připomněl domov. Ale hned vzápětí totéž, co&nbsp;mě&nbsp;tak tetelivě dojalo, familiárnost toho hlasu, vzbudilo i&nbsp;mou nevoli. Ta&nbsp;žena totiž oslovila Velmistra jako Emana (!) a&nbsp;vůbec jsem si&nbsp;nebyl jist, jestli někdo smí s&nbsp;Velmistrem tímhle tónem mluvit.</span></p>
          <p class="chunk" data-nb-ref-number="15" data-nb-words="67" data-nb-chars="363"><span class="idea" data-nb-ref-number="15" id="idea15" data-nb-words="67" data-nb-chars="363">Velmistr z&nbsp;nás zas vytvořil řetěz a&nbsp;drželi jsme se&nbsp;za&nbsp;ručky jak slepci anebo chovanci z&nbsp;nějakého ústavu anebo jak ten potěr ze&nbsp;školek a&nbsp;jeslí, ale než jsme vstoupili dovnitř, zavolal ještě k&nbsp;oknu nahoře: Ti&nbsp;na&nbsp;smrt jdoucí pozdravují tebe! a&nbsp;shora nám bylo hned zatleskáno. A&nbsp;pak už&nbsp;nás vedl dlouhou chodbou k&nbsp;dalším dveřím a&nbsp;pak už&nbsp;k&nbsp;nám zavanulo studeným vlhkem.</span></p>
          <p class="chunk" data-nb-ref-number="16" data-nb-words="13" data-nb-chars="82"><span class="idea" data-nb-ref-number="16" id="idea16" data-nb-words="13" data-nb-chars="82">Pozor schody! varoval a&nbsp;celý řetěz se&nbsp;jak sáhodlouhá stonožka jal sestupovat dolů.</span></p>
          <p class="chunk" data-nb-ref-number="17" data-nb-words="10" data-nb-chars="53"><span class="idea" data-nb-ref-number="17" id="idea17" data-nb-words="10" data-nb-chars="53">A&nbsp;tak jsme se&nbsp;nakonec přemístili ze&nbsp;Studny do&nbsp;sklepa.</span></p>
          <p class="chunk" data-nb-ref-number="18" data-nb-words="61" data-nb-chars="353"><span class="idea" data-nb-ref-number="18" id="idea18" data-nb-words="61" data-nb-chars="353">A&nbsp;byl to&nbsp;velký sklep ve&nbsp;velké vile, o&nbsp;tom prosím nepochybujte. Ještě to&nbsp;tam vonělo uhelným prachem a&nbsp;naštípaným dřívím a&nbsp;cibulí a&nbsp;vším tím, co&nbsp;se&nbsp;v&nbsp;takovém velkém sklepě skladuje, ale co&nbsp;se&nbsp;teď asi muselo tísnit na&nbsp;mnohem menší ploše, anebo bylo vyneseno v&nbsp;kbelících do&nbsp;nějakých prostor nahoře. Značná část sklepa teď totiž patřila nám, přivandrovalcům.</span></p>
          <p class="chunk" data-nb-ref-number="19" data-nb-words="38" data-nb-chars="222"><span class="idea" data-nb-ref-number="19" id="idea19" data-nb-words="38" data-nb-chars="222">Když nám Velmistr sundal šátky, viděli jsme, že&nbsp;sklep je&nbsp;přestavěn na&nbsp;vězení, ale to&nbsp;vězení hodně neutěšené, které nebylo možno ani náhodou srovnat se&nbsp;Studnou. A&nbsp;jestli mě&nbsp;napřed dům potěšil, tak jeho sklep mě&nbsp;teď poděsil.</span></p>
          <p class="chunk" data-nb-ref-number="20" data-nb-words="82" data-nb-chars="482"><span class="idea" data-nb-ref-number="20" id="idea20" data-nb-words="82" data-nb-chars="482">Byla to&nbsp;přestavba čerstvě dokončená. Přesvědčili jsme se, že&nbsp;hromádky zapomenutých cihel či&nbsp;odložené betonové překlady jsou ještě teplé od&nbsp;zadků svačinkujících zedníků. Ale přestavba dost zbrklá a&nbsp;odbytá a&nbsp;v&nbsp;nejednom ohledu i&nbsp;zmetkovitá. A&nbsp;když jsem se&nbsp;pak v&nbsp;noci díval na&nbsp;nahou žárovku na&nbsp;stropě své cely (i&nbsp;tady jsem měl celu jen pro sebe), zažíval jsem bolestiplný pocit, že&nbsp;naše cesta ze&nbsp;Studny do&nbsp;sklepa je&nbsp;cestou z&nbsp;výšin posvátného úkolu na&nbsp;jeho, nebojím se&nbsp;to&nbsp;říct: smetiště.</span></p>
          <p class="chunk" data-nb-ref-number="21" data-nb-words="93" data-nb-chars="614"><span class="idea" data-nb-ref-number="21" id="idea21" data-nb-words="93" data-nb-chars="614">Už&nbsp;jsem se&nbsp;myslím několikrát zmínil, že&nbsp;Velmistr se&nbsp;mi&nbsp;občas s&nbsp;něčím svěřoval. Z&nbsp;mých školských materiálů věděl, že&nbsp;jsem něco jako zázračné děcko, malý rozumbrada, jehož inteligence daleko přesahuje rozhled a&nbsp;možnosti třináctiletého premianta. Taková dítka se&nbsp;často stávají maskoty dospělých a&nbsp;někdy dokonce i&nbsp;jejich důvěrníky. A&nbsp;úplně ideální je&nbsp;důvěrník, jehož svíce už&nbsp;brzy dohoří, odsouzenci na&nbsp;smrt můžete úplně klidně vyžvanit všecko. A&nbsp;pak ještě nezapomínejme prosím, že&nbsp;nejen mezi vyšetřovaným a&nbsp;vyšetřovatelem vzniká druhdy silné citové pouto, ale někdy se&nbsp;vylíhne podobný vztah i&nbsp;ze strany vyšetřovatele.</span></p>
          <p class="chunk" data-nb-ref-number="22" data-nb-words="85" data-nb-chars="496"><span class="idea" data-nb-ref-number="22" id="idea22" data-nb-words="85" data-nb-chars="496">Velmistr pojal ke&nbsp;mně otcovskou náklonnost a&nbsp;to, že&nbsp;mě&nbsp;připravoval na&nbsp;smrt, bylo zřejmě něčím takovým, jako když duchovní otec připravuje svého svěřence na&nbsp;biřmování nebo na&nbsp;bar micvu či&nbsp;jinou formu iniciace. Neboť smrt měla být mou iniciací! Takže tyto tři důvody, má&nbsp;inteligence malého rozumbrady a&nbsp;to, že&nbsp;se&nbsp;už&nbsp;brzičko proměním v&nbsp;mrtvolu, která už&nbsp;dál nic nevyžvaní, a&nbsp;konečně i&nbsp;Velmistrova otcovská náklonnost, to&nbsp;vše ho&nbsp;vedlo k&nbsp;tomu, aby mi&nbsp;svěřil věci, jež se&nbsp;jen hned tak někomu nesvěřují.</span></p>
        </section>
        <section>
          <p class="chunk" data-nb-ref-number="23" data-nb-words="126" data-nb-chars="778"><span class="idea" data-nb-ref-number="23" id="idea23" data-nb-words="126" data-nb-chars="778">Velmistr: Nesmrtelný měl spousty nepřátel, kteří netrpělivě čekali na&nbsp;jeho smrt. A&nbsp;teď mě&nbsp;poslouchej, Spartaku. Zatímco navenek se&nbsp;stále pokračuje v&nbsp;jeho odkazu, ve&nbsp;skutečnosti se&nbsp;už&nbsp;teď jeho dílo bourá a&nbsp;ničí. A&nbsp;hlavní úder je&nbsp;veden proti myšlence z&nbsp;nejmilejších, proti procesům s&nbsp;dětmi. Nesmrtelný prošel pravoslavným seminářem a&nbsp;moc dobře věděl, jakou sílu a&nbsp;moc má&nbsp;obětování nevinných. Když procesy s&nbsp;nejoddanějšími členy strany a&nbsp;jejich popravy už&nbsp;nemají ten účinek, musí nastoupit obětování jehňátek, jak tomu Nesmrtelný s&nbsp;láskou říkal. Krev nevinných je&nbsp;tou živou vodou, co&nbsp;křísí ideje, a&nbsp;revoluce se&nbsp;musí stále znova křísit a&nbsp;zažehávat, jinak zasmrádne jak psí zdechlina. A&nbsp;to jí&nbsp;právě teď hrozí. Dětské kláštery jsou teď všude likvidovány a&nbsp;musí se&nbsp;stáhnout do&nbsp;podzemí.</span></p>
          <p class="chunk" data-nb-ref-number="24" data-nb-words="8" data-nb-chars="49"><span class="idea" data-nb-ref-number="24" id="idea24" data-nb-words="8" data-nb-chars="49">Já: Takže naše další činnost je&nbsp;vlastně ilegální?</span></p>
          <p class="chunk" data-nb-ref-number="25" data-nb-words="54" data-nb-chars="307"><span class="idea" data-nb-ref-number="25" id="idea25" data-nb-words="54" data-nb-chars="307">Velmistr: Ale vůbec ne. Není to&nbsp;poprvé v&nbsp;historii, že&nbsp;se&nbsp;legální zdá být pro tu&nbsp;chvíli ilegálním, ale ti&nbsp;nejlepší zůstali s&nbsp;námi a&nbsp;s&nbsp;jejich pomocí jsem přestavěl sklep na&nbsp;důstojný klášter, abychom mohli pokračovat. A&nbsp;to, co&nbsp;dnes zažíváme, je&nbsp;vlastně jen epizoda. A&nbsp;možná je&nbsp;to&nbsp;jen užitečná zkouška věrnosti.</span></p>
          <p class="chunk" data-nb-ref-number="26" data-nb-words="10" data-nb-chars="57"><span class="idea" data-nb-ref-number="26" id="idea26" data-nb-words="10" data-nb-chars="57">Já: Smím vědět, jestli se&nbsp;na&nbsp;našem projektu něco změnilo?</span></p>
          <p class="chunk" data-nb-ref-number="27" data-nb-words="8" data-nb-chars="50"><span class="idea" data-nb-ref-number="27" id="idea27" data-nb-words="8" data-nb-chars="50">Velmistr: Nic se&nbsp;nesmí měnit! Všechno je&nbsp;posvátné!</span></p>
          <p class="chunk" data-nb-ref-number="28" data-nb-words="20" data-nb-chars="121"><span class="idea" data-nb-ref-number="28" id="idea28" data-nb-words="20" data-nb-chars="121">Já: Odloží se&nbsp;procesy s&nbsp;námi a&nbsp;naše popravy až&nbsp;na&nbsp;dny, kdy věrní stoupenci Nesmrtelného znova získají neoblomnou převahu?</span></p>
          <p class="chunk" data-nb-ref-number="29" data-nb-words="39" data-nb-chars="246"><span class="idea" data-nb-ref-number="29" id="idea29" data-nb-words="39" data-nb-chars="246">Velmistr: Správná otázka, Spartaku. A&nbsp;tady je&nbsp;třeba vědět, že&nbsp;každým měsícem, týdnem i&nbsp;dnem stárnete a&nbsp;začínáte se&nbsp;vzdalovat jehněčímu věku. A&nbsp;proto nemůžeme bohužel čekat na&nbsp;neoblomnou převahu. Procesy i&nbsp;popravy se&nbsp;musí uskutečnit už&nbsp;hodně brzo.</span></p>
          <p class="chunk" data-nb-ref-number="30" data-nb-words="2" data-nb-chars="8"><span class="idea" data-nb-ref-number="30" id="idea30" data-nb-words="2" data-nb-chars="8">Já: Jak?</span></p>
          <p class="chunk" data-nb-ref-number="31" data-nb-words="20" data-nb-chars="109"><span class="idea" data-nb-ref-number="31" id="idea31" data-nb-words="20" data-nb-chars="109">Velmistr: Na&nbsp;tom se&nbsp;právě pilně pracuje. Ale už&nbsp;teď je&nbsp;zřejmé, že&nbsp;procesy i&nbsp;popravy proběhnou tady ve&nbsp;sklepě.</span></p>
          <p class="chunk" data-nb-ref-number="32" data-nb-words="12" data-nb-chars="68"><span class="idea" data-nb-ref-number="32" id="idea32" data-nb-words="12" data-nb-chars="68">Já: Má&nbsp;poprava měla být veřejná! A&nbsp;všechny procesy měly být veřejné!</span></p>
          <p class="chunk" data-nb-ref-number="33" data-nb-words="34" data-nb-chars="216"><span class="idea" data-nb-ref-number="33" id="idea33" data-nb-words="34" data-nb-chars="216">Velmistr: Vím, Spartaku. Uděláme, co&nbsp;je&nbsp;v&nbsp;našich silách. Ale použijeme náhradní variantu. Procesy i&nbsp;popravy proběhnou zde, ale natočí se&nbsp;na&nbsp;filmový pás, a&nbsp;až nastane vhodná doba, budou zařazeny do&nbsp;filmových týdeníků.</span></p>
          <p class="chunk" data-nb-ref-number="34" data-nb-words="3" data-nb-chars="11"><span class="idea" data-nb-ref-number="34" id="idea34" data-nb-words="3" data-nb-chars="11">Já: Ale já…</span></p>
          <p class="chunk" data-nb-ref-number="35" data-nb-words="87" data-nb-chars="531"><span class="idea" data-nb-ref-number="35" id="idea35" data-nb-words="87" data-nb-chars="531">Velmistr: Přesně tak, Spartaku. Nerad bych, abys měl pocit, žes byl o&nbsp;něco ošizen. Něco jsem ti&nbsp;slíbil a&nbsp;svému slovu dostojím. Ti, co&nbsp;zůstali věrni Nesmrtelnému, shánějí už&nbsp;teď ty&nbsp;nejlepší žalobce a&nbsp;soudce, kteří vás odsoudí, a&nbsp;ty nejlepší katy, co&nbsp;vás popraví, a&nbsp;nejlepší režiséry a&nbsp;kameramany, co&nbsp;všechno zdokumentují. Vaše oběť se&nbsp;uskuteční v&nbsp;katakombách jak oběti prvotních křesťanů, odehraje se&nbsp;v&nbsp;temnotách, ale jen proto, aby jednou mohla být vyzvednuta na&nbsp;světlo. Nesmrtelný by&nbsp;měl pro to&nbsp;pochopení. Je&nbsp;to&nbsp;důstojná varianta.</span></p>
        </section>
        <section>
          <p class="chunk" data-nb-ref-number="36" data-nb-words="55" data-nb-chars="338"><span class="idea" data-nb-ref-number="36" id="idea36" data-nb-words="55" data-nb-chars="338">Ale nebyla to&nbsp;zas taková procházka růžovým sadem, jak by&nbsp;mi&nbsp;Velmistr rád namluvil. Nejenže tam neměl žádných dozorců, takže si&nbsp;musel celý provoz obstarávat sám, ale taky se&nbsp;nám mohl věnovat až&nbsp;navečer, protože přes den vykonával jinou práci, byl pověřen jiným důležitým úkolem, když tenhle už&nbsp;přece oficiálně neexistoval a&nbsp;byl mu&nbsp;odejmut.</span></p>
          <p class="chunk" data-nb-ref-number="37" data-nb-words="21" data-nb-chars="131"><span class="idea" data-nb-ref-number="37" id="idea37" data-nb-words="21" data-nb-chars="131">(A&nbsp;nebude tak zcela bezvýznamné, jak taky časem pochopíte, když teď letmo zmíním ten jiný důležitý úkol, jímž byl Velmistr pověřen.</span></p>
          <p class="chunk" data-nb-ref-number="38" data-nb-words="127" data-nb-chars="782"><span class="idea" data-nb-ref-number="38" id="idea38" data-nb-words="127" data-nb-chars="782">Vyprávěl mi&nbsp;často o&nbsp;usilovném snažení těch, co&nbsp;se&nbsp;pokoušeli utéct přes naše přísně střežené hranice. Stavěli si&nbsp;ve&nbsp;stodolách za&nbsp;tím účelem podomácku a&nbsp;pokuchyňsku letadla, nafukovali si&nbsp;tam balony i&nbsp;vzducholodě, nechávali se&nbsp;přes hranice vystřelovat s&nbsp;padáčky na&nbsp;zádech, zkoušeli se&nbsp;podhrabat anebo snili o&nbsp;tom, že&nbsp;hranici přeskočí o&nbsp;tyči anebo ji&nbsp;překročí na&nbsp;vysokých chůdách, případně se&nbsp;rozpadnou na&nbsp;atomy a&nbsp;na druhé straně zas poskládají. Ale jen naprosto výjimečně se&nbsp;někomu z&nbsp;nich něco podařilo. Naprostá většina těch, co&nbsp;to&nbsp;jakýmkoli způsobem zkusili, byla buď rozstřílena na&nbsp;hadry, nebo skončila v&nbsp;kriminále a&nbsp;v&nbsp;lágrech. A&nbsp;pak přišel kdosi na&nbsp;to, že&nbsp;jednoho takového šíleného nápadu je&nbsp;přece možno využít ve&nbsp;státních službách. A&nbsp;právě to&nbsp;byl úkol, který svěřili Velmistrovi.</span></p>
          <p class="chunk" data-nb-ref-number="39" data-nb-words="15" data-nb-chars="86"><span class="idea" data-nb-ref-number="39" id="idea39" data-nb-words="15" data-nb-chars="86">A&nbsp;tady bych to&nbsp;přerušil, abych zas později navázal. Nebojte se. Nepřipravím vás o&nbsp;to.)</span></p>
        </section>
        <section>
          <p class="chunk" data-nb-ref-number="40" data-nb-words="51" data-nb-chars="292"><span class="idea" data-nb-ref-number="40" id="idea40" data-nb-words="51" data-nb-chars="292">Nejnepříjemnější ovšem bylo, že&nbsp;ti, co&nbsp;Velmistra zpočátku i&nbsp;finančně podporovali a&nbsp;z&nbsp;jejichž zdrojů kvitla ta&nbsp;sklepní varianta, pak rychle odpadli. A&nbsp;musel to&nbsp;všechno táhnout sám. Přesvědčený ale o&nbsp;tom, že&nbsp;jednou&nbsp;– a&nbsp;už hodně brzo, snad už&nbsp;zítra&nbsp;– přijde čas, kdy se&nbsp;mu&nbsp;to&nbsp;mnohonásobně vrátí.</span></p>
          <p class="chunk" data-nb-ref-number="41" data-nb-words="28" data-nb-chars="153"><span class="idea" data-nb-ref-number="41" id="idea41" data-nb-words="28" data-nb-chars="153">A&nbsp;tady je&nbsp;zas na&nbsp;místě, abych promluvil o&nbsp;čemsi hodně podivném, co&nbsp;mi&nbsp;umožnilo, abych byl do&nbsp;všeho zasvěcen ještě víc, než měl Velmistr původně v&nbsp;úmyslu.</span></p>
          <p class="chunk" data-nb-ref-number="42" data-nb-words="31" data-nb-chars="205"><span class="idea" data-nb-ref-number="42" id="idea42" data-nb-words="31" data-nb-chars="205">Už&nbsp;jsem zmínil, jak narychlo byl sklep přestavěn a&nbsp;taky jistou zmetkovitost toho všeho. Dlouho jsem věřil, že&nbsp;vedlejším produktem zmetkovitosti bylo i&nbsp;to, co&nbsp;jsem si&nbsp;pohotově pojmenoval „zvukový periskop“.</span></p>
          <p class="chunk" data-nb-ref-number="43" data-nb-words="30" data-nb-chars="196"><span class="idea" data-nb-ref-number="43" id="idea43" data-nb-words="30" data-nb-chars="196">To, co&nbsp;jsem nazval „zvukovým periskopem“, byl jakýsi akustický nemrav, který způsobil, že&nbsp;v&nbsp;jednom místě přestavěného sklepení, v&nbsp;mé cele, byly slyšet zvuky z&nbsp;jakési místnosti ve&nbsp;Velmistrově bytě.</span></p>
          <p class="chunk" data-nb-ref-number="44" data-nb-words="42" data-nb-chars="257"><span class="idea" data-nb-ref-number="44" id="idea44" data-nb-words="42" data-nb-chars="257">Dneska už&nbsp;vím, že&nbsp;to&nbsp;byl bezděčný produkt odposlouchávacích systémů, jež kdosi (no, kdopak asi? hádejte) instaloval do&nbsp;Velmistrova domu. Takže jsem ve&nbsp;sklepní kobce vyslechl hádky mezi Velmistrem a&nbsp;jeho ženou. A&nbsp;co bych za&nbsp;to&nbsp;dal, kdybych je&nbsp;nemusel slyšet!</span></p>
          <p class="chunk" data-nb-ref-number="45" data-nb-words="110" data-nb-chars="592"><span class="idea" data-nb-ref-number="45" id="idea45" data-nb-words="110" data-nb-chars="592">V&nbsp;divokých hádkách mu&nbsp;vyčítala, že&nbsp;živí ve&nbsp;sklepě tolik hladových krků a&nbsp;jede v&nbsp;čemsi, co&nbsp;dnes už&nbsp;nikoho neinteresuje a&nbsp;může jim způsobit leda nepříjemnosti. Bylo mi&nbsp;jasné, že&nbsp;Velmistr je&nbsp;teď na&nbsp;tom velice zle, všichni se&nbsp;od&nbsp;něho rychle odtahovali a&nbsp;vypadalo to, že&nbsp;těch, co&nbsp;zůstali opravdu věrni odkazu Nesmrtelného, překotně ubylo. O&nbsp;to víc jsem si&nbsp;Velmistra vážil a&nbsp;bylo to&nbsp;období, kdy jsem k&nbsp;němu nejvíc přilnul, a&nbsp;kdyby mi&nbsp;tenkrát dal do&nbsp;ruky nůž a&nbsp;řekl, vykrouhni si&nbsp;a&nbsp;podej mi&nbsp;svůj brzlík, asi bych to&nbsp;hbitě udělal. Ale že&nbsp;denně slyším jeho hádky s&nbsp;ženou, to&nbsp;jsem se&nbsp;mu&nbsp;styděl přiznat.</span></p>
        </section>
        <section>
          <p class="chunk" data-nb-ref-number="46" data-nb-words="56" data-nb-chars="343"><span class="idea" data-nb-ref-number="46" id="idea46" data-nb-words="56" data-nb-chars="343">Jednou v&nbsp;noci mě&nbsp;probudil neobvyklý rozhovor, který se&nbsp;odehrával v&nbsp;pravém horním rohu mé&nbsp;cely, kam ústil zmíněný „zvukový peri­skop“. Čím byl neobvyklý? Velmistrův hlas byl jako vždy strohý, ale hlas jeho ženy pookřál zvědavostí. Velmistr povídal o&nbsp;mně a&nbsp;o&nbsp;jisté mé&nbsp;nadměrné vybavenosti, a&nbsp;jak jsem pochopil, ukazoval jí&nbsp;cosi z&nbsp;mé dokumentace.</span></p>
          <p class="chunk" data-nb-ref-number="47" data-nb-words="4" data-nb-chars="30"><span class="idea" data-nb-ref-number="47" id="idea47" data-nb-words="4" data-nb-chars="30">Ne! vydechla Velmistrova žena.</span></p>
          <p class="chunk" data-nb-ref-number="48" data-nb-words="32" data-nb-chars="195"><span class="idea" data-nb-ref-number="48" id="idea48" data-nb-words="32" data-nb-chars="195">Ale ano, Spartakus je&nbsp;opravdový macek, řekl tím svým suchým a&nbsp;věcným způsobem, kterým svou ženu vždycky umrtvil. Ale tentokrát ne. Zvědavost v&nbsp;ní dál hořela. Jak plamen na&nbsp;hrobě neznámého vojína.</span></p>
          <p class="chunk" data-nb-ref-number="49" data-nb-words="44" data-nb-chars="244"><span class="idea" data-nb-ref-number="49" id="idea49" data-nb-words="44" data-nb-chars="244">A&nbsp;příští den se&nbsp;stalo něco překvapivého. Velmistr, který si&nbsp;nás dosud obstarával dočista sám, najednou za&nbsp;námi poslal svou ženu. A&nbsp;s&nbsp;obědem! Až&nbsp;do&nbsp;toho dne jsme byli krmeni jen jednou denně a&nbsp;vždycky až&nbsp;navečer, až&nbsp;se&nbsp;Velmistr vrátil ze&nbsp;služby.</span></p>
          <p class="chunk" data-nb-ref-number="50" data-nb-words="134" data-nb-chars="805"><span class="idea" data-nb-ref-number="50" id="idea50" data-nb-words="134" data-nb-chars="805">Velmistrova žena napřed obešla ostatní a&nbsp;zděšeně hleděla na&nbsp;ta&nbsp;děťátka nadupaná do&nbsp;cel a&nbsp;vystrkující hubené ručičky s&nbsp;prázdnými miskami a&nbsp;vrčící na&nbsp;sebe jak hladová zvěř. Já&nbsp;však dobře znal tu&nbsp;drobnou sběř a&nbsp;věděl jsem, že&nbsp;v&nbsp;nich občas vybuchovala divoká hravost, zvláště když narazili na&nbsp;někoho, kdo o&nbsp;nich věděl pramálo a&nbsp;nechal se&nbsp;zaskočit. Tak například Louis Antoine Léon de&nbsp;Saint-Just s&nbsp;Janem Švermou měli pronikavý smysl pro ošklivé vtípky a&nbsp;dokázali bohužel strhnout ostatní. Myslím, že&nbsp;to&nbsp;Velmistrovou ženou přece jenom trochu otřáslo, i&nbsp;když vůbec ne&nbsp;natolik, aby nepřišla nabuzená za&nbsp;mnou, za&nbsp;tím, koho si&nbsp;schovávala až&nbsp;docela na&nbsp;konec. Jako obětní primadona a&nbsp;zvlášť kudrnatý beránek jsem měl nejen svou vlastní celu, ale i&nbsp;větší porci, a&nbsp;tudíž jsem vypadal na&nbsp;místní poměry docela blahobytně.</span></p>
          <p class="chunk" data-nb-ref-number="51" data-nb-words="39" data-nb-chars="230"><span class="idea" data-nb-ref-number="51" id="idea51" data-nb-words="39" data-nb-chars="230">A&nbsp;sotva vešla, postavila na&nbsp;zem kanystr s&nbsp;vařeným hrachem a&nbsp;jednou rukou zavírala dveře a&nbsp;druhou už&nbsp;otvírala klec s&nbsp;mým ptákem. (A&nbsp;ten rým hráchem-ptákem jsem vám tam dal záměrně, mí&nbsp;drazí, abyste vychutnali líbeznost té&nbsp;situace.)</span></p>
          <p class="chunk" data-nb-ref-number="52" data-nb-words="29" data-nb-chars="167"><span class="idea" data-nb-ref-number="52" id="idea52" data-nb-words="29" data-nb-chars="167">Sandra přicházela dvakrát denně (se snídaní a&nbsp;obědem, večer se&nbsp;zas objevil Velmistr) a&nbsp;dělali jsme to&nbsp;v&nbsp;té maličké cele jako dva chrobáci nacpaní do&nbsp;krabičky od&nbsp;sirek.</span></p>
          <p class="chunk" data-nb-ref-number="53" data-nb-words="73" data-nb-chars="396"><span class="idea" data-nb-ref-number="53" id="idea53" data-nb-words="73" data-nb-chars="396">A&nbsp;když se&nbsp;to&nbsp;stalo poprvé, padl jsem pak večer před Velmistrem na&nbsp;kolena a&nbsp;řekl mu, že&nbsp;nejsem hoden jeho přízně, ani toho velkého poslání, jemuž mě&nbsp;zaslíbil, protože jsem porušil slib čistoty a&nbsp;dopustil se&nbsp;hříchu smilstva. Ale Velmistr mě&nbsp;ihned zvedl. A&nbsp;když jsem se&nbsp;znova spustil na&nbsp;kolena a&nbsp;řekl, že&nbsp;toho smilstva jsem se&nbsp;dopustil s&nbsp;jeho ženou, zase mě&nbsp;zvedl a&nbsp;pravil, že&nbsp;jsem dnes nějak řečný.</span></p>
          <p class="chunk" data-nb-ref-number="54" data-nb-words="55" data-nb-chars="288"><span class="idea" data-nb-ref-number="54" id="idea54" data-nb-words="55" data-nb-chars="288">A&nbsp;znova se&nbsp;přiznám&nbsp;– čekal jsem to. Moc dobře jsem věděl, že&nbsp;to&nbsp;on&nbsp;na&nbsp;mě&nbsp;nasměroval svou ženu. A&nbsp;tak ji&nbsp;přiměl, aby už&nbsp;přestala reptat a&nbsp;taky měla zájem na&nbsp;mém pobytu. Udělal z&nbsp;ní spojence! Aby už&nbsp;nehrozilo, že&nbsp;půjde Velmistra udat, že&nbsp;si&nbsp;zlikvidovaný klášter nastěhoval k&nbsp;sobě do&nbsp;sklepa.</span></p>
          <p class="chunk" data-nb-ref-number="55" data-nb-words="76" data-nb-chars="445"><span class="idea" data-nb-ref-number="55" id="idea55" data-nb-words="76" data-nb-chars="445">Tak vidíte, na&nbsp;svůj věk jsem byl nejen předčasně vyspělý, ale i&nbsp;náramně přechytralý. A&nbsp;proč jsem se&nbsp;tedy spouštěl před Velmistrem na&nbsp;kolena a&nbsp;proč jsem se&nbsp;tedy kál? Jednak jsem zrovna v&nbsp;tom čase žil v&nbsp;přesvědčení, že&nbsp;kolena mám právě na&nbsp;to, abych před Velmistrem na&nbsp;ně&nbsp;padal, a&nbsp;jednak jsem, natruc tomu, co&nbsp;jsem vám právě svěřil, trpěl sžíravým a&nbsp;nevykořenitelným pocitem provinění. Obcovat s&nbsp;Velmistrovou Sandrou! Neslyšíte, jak to&nbsp;zní rouhavě?</span></p>
          <p class="chunk" data-nb-ref-number="56" data-nb-words="114" data-nb-chars="661"><span class="idea" data-nb-ref-number="56" id="idea56" data-nb-words="114" data-nb-chars="661">Ten dlouhý pohlavní půst, kterému jsem se&nbsp;ve&nbsp;Studni z&nbsp;Velmistrova příkazu oddal (a trávil své noci s&nbsp;rukama přísně nataženýma na&nbsp;dece), teď rázem vzal zasvé. Věděl jsem, že&nbsp;už&nbsp;smím a&nbsp;že slib čistoty byl teď podřízen mnohem vyššímu principu. A&nbsp;tak se&nbsp;mi&nbsp;hřích a&nbsp;povinnost spřáhly v&nbsp;pevném souručenství a&nbsp;mé panictví slupla mlsná čubka, až&nbsp;jsem z&nbsp;toho sténal blahem, a&nbsp;Velmistrova žena mě&nbsp;titulovala můj jantarový chlapečku, můj karamelový hošíčku a&nbsp;ty můj ocasatý školáčku a&nbsp;večer jsem vždy znova padal na&nbsp;kolena před Velmistrem, jenž mě&nbsp;zas vždycky znova zvedal, abych ještě znova směl padnout a&nbsp;být zvednut, až&nbsp;se&nbsp;z&nbsp;toho vylíhl docela roztomilý rodinný rituál.</span></p>
          <p class="chunk" data-nb-ref-number="57" data-nb-words="59" data-nb-chars="317"><span class="idea" data-nb-ref-number="57" id="idea57" data-nb-words="59" data-nb-chars="317">Byli jsme teď s&nbsp;Velmistrem jedna blažená rodinka. On&nbsp;šťasten, jak vyzrál na&nbsp;svou ženu a&nbsp;že už&nbsp;není ohroženo naše poslání, a&nbsp;já a&nbsp;Sandra jsme se&nbsp;zas po&nbsp;krk bahnili ve&nbsp;šťastném hříchu. A&nbsp;tak se&nbsp;nám všem dostalo po&nbsp;velkém měchu štěstí, a&nbsp;proto vás poprosím, pozastavme to&nbsp;teď na&nbsp;chvíli a&nbsp;dopřejme si&nbsp;klidného nadechnutí.</span></p>
          <p class="chunk" data-nb-ref-number="58" data-nb-words="9" data-nb-chars="48"><span class="idea" data-nb-ref-number="58" id="idea58" data-nb-words="9" data-nb-chars="48">Stejně ten příběh moc rychle letí, nezdá se&nbsp;vám?</span></p>
        </section>
        <section>
          <p class="chunk" data-nb-ref-number="59" data-nb-words="199" data-nb-chars="1184"><span class="idea" data-nb-ref-number="59" id="idea59" data-nb-words="199" data-nb-chars="1184">Tuším, že&nbsp;začínám být protivný, jak tady pořád povídám jen o&nbsp;sobě. Ptáte se, jak se&nbsp;asi dařilo mým spolubratřím a&nbsp;spolusestrám? Snad si&nbsp;ani pořádně neuvědomovali, že&nbsp;jdou vstříc svým popravám. Ale jistě, věděli to. Jenže se&nbsp;to&nbsp;už&nbsp;stalo naprostou samozřejmostí tak jako dýchání, jídlo a&nbsp;vyměšování. Ale to&nbsp;je&nbsp;přece obecný zákon. Naprostá většina lidí si&nbsp;už&nbsp;vůbec neuvědomuje, že&nbsp;den ode dne běží vstříc své smrti, pokud je&nbsp;zrovna neochromí mrtvice anebo nevyděsí infarkt či&nbsp;nějaká ošklivá nemoc. Obávám se, že&nbsp;tahle kůzlátka, na&nbsp;něž se&nbsp;už&nbsp;hlasitě brousily nože, žila ve&nbsp;svých celách v&nbsp;bezuzdném zapomnění. Denně sborově opakovali své sebeobviňující řeči a&nbsp;hystericky se&nbsp;dovolávali svých katů, sekyr a&nbsp;špagátů, ale už&nbsp;pár minut po&nbsp;těchto povinných modlitbách hráli v&nbsp;celách čáru s&nbsp;vydrolenými kamínky anebo na&nbsp;slepou bábu s&nbsp;ukradenými barevnými šátky a&nbsp;taky na&nbsp;žíhanou a&nbsp;na maso maso maso! A&nbsp;na rozdíl ode mě&nbsp;se&nbsp;nikdy netrápili nějakým slibem čistoty. Pokud vím, tak lezli po&nbsp;sobě jak štěnice ve&nbsp;zpustlém hotelovém pokoji a&nbsp;například Zoja Kosmoděmjanská byla k&nbsp;dispozici všem, kdož jí&nbsp;tam chtěli vsunout zvědavý malíček. A&nbsp;to chtěli, jak se&nbsp;ke&nbsp;mně doneslo, všichni. (A&nbsp;někdy zaráz tři!)</span></p>
          <p class="chunk" data-nb-ref-number="60" data-nb-words="81" data-nb-chars="509"><span class="idea" data-nb-ref-number="60" id="idea60" data-nb-words="81" data-nb-chars="509">Ale všechno se&nbsp;to&nbsp;přibližovalo překotněji, než byl i&nbsp;já ochoten připustit. Například jednoho dne Velmistr přivedl lékaře. No&nbsp;možná to&nbsp;byl jen nějaký vojenský felčar, ale prohlížel nás jednoho po&nbsp;druhém. Nikdo nemohl být připuštěn k&nbsp;popravě bez důkladné lékařské prohlídky. K&nbsp;procesu ani k&nbsp;popravě. Velmistr byl perfekcionista až&nbsp;hrůza. Ale lékař chválabohu ne. Všem psal „schopen“. Jen Rose Luxemburgové chtěl předepsat rovnátko na&nbsp;zuby. Ale pak mu&nbsp;to&nbsp;došlo. Zašklebil se&nbsp;a&nbsp;strčil si&nbsp;recept zpátky do&nbsp;tobolky.</span></p>
        </section>
        <section>
          <p class="chunk" data-nb-ref-number="61" data-nb-words="134" data-nb-chars="795"><span class="idea" data-nb-ref-number="61" id="idea61" data-nb-words="134" data-nb-chars="795">Před chvílí odešla Sandra a&nbsp;za chvíli přijde Velmistr. Sedím na&nbsp;štokrdleti, které mi&nbsp;předvčerejškem Sandra přinesla shůry, z&nbsp;kuchyně (Spartačku, Spartačku, dneska ses předvedl, ňam! Řekni, co&nbsp;za&nbsp;to&nbsp;chceš? Jsem tvá zlatá rybka, splním ti&nbsp;každé přání. Chci štokrdle!), a&nbsp;dívám se&nbsp;tenkou škvírou, co&nbsp;v&nbsp;mé cele zbyla po&nbsp;lajdácky zazděném sklepním okénku, dívám se&nbsp;na&nbsp;jakési světlo, co&nbsp;by&nbsp;snad mohlo být slunečním západem (pokud to&nbsp;není vajglem podpálená odpadová nádoba), a&nbsp;napadá mě, že&nbsp;si&nbsp;už&nbsp;nejsem tak jistý, jestli chci opravdu zemřít pro velké ideje. Ještě před pár dny jsem o&nbsp;tom už&nbsp;nepochyboval. Ale, dámy a&nbsp;pánové, stačila troška toho šoustáníčka, aby to&nbsp;rozhlodalo mé&nbsp;základní jistoty. A&nbsp;zrovna teď, když už&nbsp;je&nbsp;má&nbsp;poprava zřejmě na&nbsp;dosah. Ale hned se&nbsp;zas za&nbsp;tu&nbsp;nestoudnou myšlenku zastydím.</span></p>
          <p class="chunk" data-nb-ref-number="62" data-nb-words="56" data-nb-chars="349"><span class="idea" data-nb-ref-number="62" id="idea62" data-nb-words="56" data-nb-chars="349">Dívám se&nbsp;štěrbinou na&nbsp;západ slunka (nebo hořící odpadovou nádobu) a&nbsp;cítím nestydatou krásu toho slunečního západu (anebo hořící odpadové nádoby). A&nbsp;už slyším, jak Velmistr odmyká kovové dveře do&nbsp;sklepa, a&nbsp;kopnu rychle štokrdle pod pryčnu a&nbsp;stavím se&nbsp;do&nbsp;latě. Ale Velmistr tentokrát jen zběžně obejde cely, zarachotí kukátky ve&nbsp;dveřích a&nbsp;zas odkráčí.</span></p>
        </section>
        <section>
          <p class="chunk" data-nb-ref-number="63" data-nb-words="70" data-nb-chars="412"><span class="idea" data-nb-ref-number="63" id="idea63" data-nb-words="70" data-nb-chars="412">K&nbsp;našemu dennímu programu patří taky procházky. Ve&nbsp;Studni bylo všechno jednodušší, protože z&nbsp;cel se&nbsp;přeběhlo arkádami přímo do&nbsp;dvora. Tady ale zase napřed dostaneme šátky na&nbsp;oči (to bych rád věděl proč!) a&nbsp;pak vystoupáme, vyklopýtáme ze&nbsp;sklepa a&nbsp;chvíli couráme jakýmisi chodbami. Ten dům má&nbsp;potvornou prostorovou dispozici a&nbsp;trvá to, než se&nbsp;z&nbsp;ní vymotáme a&nbsp;vpadneme na&nbsp;dvůr. Tenhle je&nbsp;ovšem skutečný a&nbsp;ne rajský.</span></p>
          <p class="chunk" data-nb-ref-number="64" data-nb-words="54" data-nb-chars="287"><span class="idea" data-nb-ref-number="64" id="idea64" data-nb-words="54" data-nb-chars="287">Velmistr nás obejde a&nbsp;sundá nám šátky z&nbsp;očí. Důležité: nikdy si&nbsp;je&nbsp;nesmíme sundávat sami, nýbrž musíme trpělivě čekat, až&nbsp;dojde ke&nbsp;každému z&nbsp;nás, zastaví se&nbsp;mu&nbsp;za&nbsp;zády a&nbsp;teď mu&nbsp;rychlým pohybem sáhne po&nbsp;hlavě. A&nbsp;to se&nbsp;prosím týká i&nbsp;mě. Nejsem z&nbsp;toho vyjmut. Velmistr, ten starý komediant.</span></p>
          <p class="chunk" data-nb-ref-number="65" data-nb-words="93" data-nb-chars="537"><span class="idea" data-nb-ref-number="65" id="idea65" data-nb-words="93" data-nb-chars="537">Dvůr je&nbsp;už&nbsp;na&nbsp;první pohled upraven pro naše účely. Velmistr dal odtud všechno vystěhovat. Jenom na&nbsp;zemi zůstaly fleky po&nbsp;tom, co&nbsp;tady zřejmě ještě nedávno stávalo. Tak tady například stával klavír. A&nbsp;tady snad zase vana. A&nbsp;to už&nbsp;vidím (v&nbsp;promítacím sále své fantazie), jak se&nbsp;Sandra koupe pod hvězdnou oblohou a&nbsp;Velmistr jí&nbsp;k&nbsp;tomu hraje na&nbsp;klavír. A&nbsp;pak zvedne kartáč na&nbsp;dlouhé tyči, a&nbsp;zatímco jednou rukou stále dál vyťukává Czerného Prstová cvičení, druhou drbe Sandře záda. A&nbsp;hvězdy (na projekčním plátně mé&nbsp;fantazie) planou jak divé.</span></p>
          <p class="chunk" data-nb-ref-number="66" data-nb-words="128" data-nb-chars="799"><span class="idea" data-nb-ref-number="66" id="idea66" data-nb-words="128" data-nb-chars="799">Ale můj Bože, neřekl jsem ještě nic o&nbsp;zdech, které dvůr obklopují! Takže z&nbsp;jedné strany je&nbsp;dvůr stíněn tím jednoposchoďovým Velmistrovým domem (s&nbsp;mansardou a&nbsp;zvýšenou střechou), přitočeným štítem dovnitř. Na&nbsp;zbývajících třech stranách jsou pak vysoké cihlové zdi, na&nbsp;nichž je&nbsp;zřetelně vidět, že&nbsp;byly čerstvě nadstaveny a&nbsp;nahoře pocukrovány skleněnými střepy. Ale přes všechna bezpečnostní opatření přece jenom přes ty&nbsp;vysoké zdi něco zahlédnu (ta o&nbsp;hlavu menší drobotina nemá šanci). Vidím například nějaké další střechy kolem. Střechy toho anonymního města, o&nbsp;němž jinak nic nevím. (O&nbsp;některých věcech není s&nbsp;Velmistrem řeč.) Když mám štěstí, tak po&nbsp;jedné z&nbsp;těch střech kráčí kočka. Je&nbsp;důstojnost sama a&nbsp;na nás do&nbsp;dvora pohlédne jen s&nbsp;lehounkým pohrdáním. A&nbsp;pak se&nbsp;přesune někam, kam už&nbsp;nedohlédnu.</span></p>
          <p class="chunk" data-nb-ref-number="67" data-nb-words="55" data-nb-chars="303"><span class="idea" data-nb-ref-number="67" id="idea67" data-nb-words="55" data-nb-chars="303">Znova opakuji: Velmistr tady nemá žádné dozorce, takže si&nbsp;musí obstarávat sám i&nbsp;tu vězeňskou procházku. Proto se&nbsp;na&nbsp;dvůr dostaneme vždycky až&nbsp;v&nbsp;podvečer, až&nbsp;když se&nbsp;vrátí ze&nbsp;služby a&nbsp;osobně se&nbsp;nás ujme. Stojí pak u&nbsp;dveří, kterými nás přivedl, a&nbsp;kouří cigaretu a&nbsp;po chvíli druhou a&nbsp;ještě po&nbsp;chvíli třetí.</span></p>
          <p class="chunk" data-nb-ref-number="68" data-nb-words="64" data-nb-chars="393"><span class="idea" data-nb-ref-number="68" id="idea68" data-nb-words="64" data-nb-chars="393">Venku je&nbsp;podle mých propočtů duben, polovina dubna. Teď už&nbsp;naplno jaro. Děcka ožívají a&nbsp;přes tu&nbsp;tvrdou drezuru jsou zas plná života. Pochodují po&nbsp;dvoře dokolečka, pošťuchují se, šeptají si, šije to&nbsp;s&nbsp;nimi, zrychlují krok a&nbsp;zas ho&nbsp;zpomalují, ale přitom se&nbsp;poočku dívají po&nbsp;pokuřujícím Velmistrovi, jestli tohle ještě toleruje. Pořád si&nbsp;ještě pamatují tu&nbsp;zlou zkušenost tenkrát z&nbsp;rajského dvora.</span></p>
          <p class="chunk" data-nb-ref-number="69" data-nb-words="59" data-nb-chars="343"><span class="idea" data-nb-ref-number="69" id="idea69" data-nb-words="59" data-nb-chars="343">Ale když se&nbsp;na&nbsp;něho podívám já, jak tam stojí opřený o&nbsp;futro, mám pocit, že&nbsp;nás chvílemi už&nbsp;vůbec nevnímá. Nemá z&nbsp;nás už&nbsp;tu&nbsp;radost, jakou míval ve&nbsp;Studni. Tenkrát ho&nbsp;radost vnitřně prosvěcovala. Žil těmi připravovanými procesy a&nbsp;popravami, tak jak kvetoucí strom žije svými budoucími plody. Miloval nás láskou, pro niž je&nbsp;obtížné hledat slova.</span></p>
          <p class="chunk" data-nb-ref-number="70" data-nb-words="229" data-nb-chars="1407"><span class="idea" data-nb-ref-number="70" id="idea70" data-nb-words="229" data-nb-chars="1407">Včera nebo předvčerejškem (ale možná už&nbsp;předpředvčerej­škem, můj soukromý kalendář není zas tak spolehlivý) jsem měl mít narozeniny. Ale třeba je&nbsp;budu mít zítra. Každopádně prošly anebo projdou zcela nepozorovaně. Anebo snad čekám, že&nbsp;mi&nbsp;Sandra upeče a&nbsp;Velmistr přinese dort se&nbsp;čtrnácti svíčkami? (Co teď právě dělají můj otec s&nbsp;mámou?) Ráno toho dne, který jsem si&nbsp;nakonec zvolil jako den svých narozenin, jsem s&nbsp;ostatními odříkával sborovou modlitbu (sebeobviňující řeč o&nbsp;své nenávisti k&nbsp;pracujícímu lidu, jehož budovatelské úsilí jsem chtěl narušit, a&nbsp;o&nbsp;svých kontaktech s&nbsp;americkou CIA a&nbsp;sudetoněmeckým landsmanšaftem), ale odříkával jsem ji&nbsp;zcela mechanicky a&nbsp;představoval si&nbsp;přitom, že&nbsp;bych mohl jako dárek ke&nbsp;čtrnáctým narozeninám dostat, že&nbsp;se&nbsp;při podvečerní procházce objeví na&nbsp;střeše zas ta&nbsp;vznešená kočičí aristokratka a&nbsp;hezky se&nbsp;na&nbsp;mě&nbsp;podívá. A&nbsp;najednou mi&nbsp;dojde, že&nbsp;místo sborové modlitby odříkávám cosi docela jiného: Přijď, má&nbsp;kočko, ty&nbsp;žíhaná egyptská krásko, jež kráčíš nad městy a&nbsp;nad lidskými osudy sametovým krokem hebkých tlapek… A&nbsp;leknu se&nbsp;a&nbsp;hned zas zmlknu. Však při podvečerní procházce jsem ji&nbsp;opravdu čekal a&nbsp;vyhlížel, jako bych s&nbsp;ní měl smluvenou schůzku. Neobjevila se. Jsem ale pevně přesvědčen, že&nbsp;jsme se&nbsp;pouze minuli a&nbsp;že tam přiběhla jen minutu poté, co&nbsp;jsme odešli. A&nbsp;stála na&nbsp;střeše a&nbsp;dívala se&nbsp;na&nbsp;prázdné místo po&nbsp;mně. A&nbsp;tak snad příště, má&nbsp;nádherná a&nbsp;svobodná kamarádko.</span></p>
        </section>
        <section>
          <p class="chunk" data-nb-ref-number="71" data-nb-words="204" data-nb-chars="1243"><span class="idea" data-nb-ref-number="71" id="idea71" data-nb-words="204" data-nb-chars="1243">Zoja Kosmoděmjanská a&nbsp;Rosa Luxemburgová měly ve&nbsp;Studni svou celu. Tam se&nbsp;na&nbsp;oddělení pohlaví přece jenom přísně dbalo. Kdežto ve&nbsp;Velmistrově sklepení jsem měl svou celu jenom já, obětní primadona. A&nbsp;Zoja Kosmoděmjanská a&nbsp;Rosa Luxemburgová byly pro nedostatek místa nacpány do&nbsp;cel s&nbsp;klukama. A&nbsp;zatímco Zoja Kosmoděmjanská je&nbsp;tam, jak už&nbsp;víme, k&nbsp;dispozici všem (kdo mají jen trochu zájem), jejich pubertální i&nbsp;předpubertální zvědavosti, Rosa Luxemburgová je&nbsp;jejím pravým opakem, stydlivá a&nbsp;nepřístupná, a&nbsp;její holčičí čest tam statečně brání Kim Son-do, chlapec pojmenovaný po&nbsp;statečném korejském vojákovi, který v&nbsp;roce 1951 padl v&nbsp;boji s&nbsp;americkými imperialisty. Mezi desetiletou Rosou Luxemburgovou a&nbsp;jedenáctiletým Kim Son-do vzniklo něžné přátelství, jež však nikdy nedošlo dál, než že&nbsp;se&nbsp;drželi za&nbsp;ruce a&nbsp;že se&nbsp;Kim Son-do o&nbsp;Rosu Luxemburgovou všemožně staral, našel a&nbsp;ubránil jí&nbsp;to&nbsp;nejlepší místo v&nbsp;cele, nosil jí&nbsp;misky s&nbsp;jídlem, a&nbsp;když seděla na&nbsp;kbelíku, stál před ní&nbsp;jak živý paraván. Ale jejich rty se&nbsp;nikdy nedotkly. To&nbsp;nevím samozřejmě z&nbsp;vlastního pozorování, vždyť jsem je&nbsp;vídal právě jen na&nbsp;tom dvoře (kde se&nbsp;ovšem také drželi stále při sobě), to&nbsp;vím od&nbsp;Velmistra. Dost mě&nbsp;šokoval tím, když mi&nbsp;prozradil, že&nbsp;má&nbsp;mezi děckama donašeče.</span></p>
          <p class="chunk" data-nb-ref-number="72" data-nb-words="9" data-nb-chars="58"><span class="idea" data-nb-ref-number="72" id="idea72" data-nb-words="9" data-nb-chars="58">Julius Fučík? zeptal jsem se, ale Velmistr zavrtěl hlavou.</span></p>
          <p class="chunk" data-nb-ref-number="73" data-nb-words="13" data-nb-chars="95"><span class="idea" data-nb-ref-number="73" id="idea73" data-nb-words="13" data-nb-chars="95">Totožnost donašečů musím přece, Spartaku, podržet v&nbsp;tajnosti, jinak by&nbsp;to, pochop, nefungovalo.</span></p>
          <p class="chunk" data-nb-ref-number="74" data-nb-words="22" data-nb-chars="138"><span class="idea" data-nb-ref-number="74" id="idea74" data-nb-words="22" data-nb-chars="138">A&nbsp;po chvíli: Jestlipak si&nbsp;ještě vzpomeneš, kdo mi&nbsp;tenkrát přišel prásknout, že&nbsp;Maximilien de&nbsp;Robespierre a&nbsp;Pancho Villa se&nbsp;chystají utéct?</span></p>
          <p class="chunk" data-nb-ref-number="75" data-nb-words="2" data-nb-chars="11"><span class="idea" data-nb-ref-number="75" id="idea75" data-nb-words="2" data-nb-chars="11">Mlčel jsem.</span></p>
          <p class="chunk" data-nb-ref-number="76" data-nb-words="12" data-nb-chars="77"><span class="idea" data-nb-ref-number="76" id="idea76" data-nb-words="12" data-nb-chars="77">Tak vidíš. Ale tentokrát mám placené donašeče. Dostávají trošku víc do&nbsp;misky.</span></p>
        </section>
        <section>
          <p class="chunk" data-nb-ref-number="77" data-nb-words="122" data-nb-chars="781"><span class="idea" data-nb-ref-number="77" id="idea77" data-nb-words="122" data-nb-chars="781">Hodně jsem o&nbsp;tom později přemýšlel. Totiž zatímco vulgární chování Zoji Kosmoděmjanské, která se&nbsp;ochotně nabídla klukovské zvědavosti, bylo Velmistrem a&nbsp;jeho ženou tolerováno, něžný a&nbsp;láskyplný vztah mezi Rosou Luxemburgovou a&nbsp;Kim Son-do probouzel ve&nbsp;Velmistrovi, ale především v&nbsp;Sandře, až&nbsp;zuřivý odpor. A&nbsp;pak jsem tomu&nbsp;– ale zas až&nbsp;z&nbsp;velkého odstupu, až&nbsp;ve&nbsp;vzpomínce&nbsp;– porozuměl. Vždyť vulgárnost, chlípnost a&nbsp;prostituce nepoškozují žádné kolektivní společenství tak jako silný milostný vztah, který rozbíjí kláštery, bourá věznice a&nbsp;vyhazuje do&nbsp;povětří kasárna. Jistě, byli jsme tenkrát jenom děti, jen děcka, ale v&nbsp;těch dávných dnech se&nbsp;stal náš osud příběhem celého lidstva. To&nbsp;jsem ovšem tenkrát ještě nevěděl. Jak jsem to&nbsp;mohl vědět? Stál jsem přece věrně po&nbsp;boku Velmistra.</span></p>
          <p class="chunk" data-nb-ref-number="78" data-nb-words="113" data-nb-chars="651"><span class="idea" data-nb-ref-number="78" id="idea78" data-nb-words="113" data-nb-chars="651">Ale pak se&nbsp;přihodilo cosi, co&nbsp;se&nbsp;dřív nebo později muselo přihodit. Byl krásný, dubnový den. Chodili jsme pěkně dokolečka po&nbsp;dvorku, nadechovali, vydechovali jarní vzduch, klátili pažemi jak Buffalo Bill a&nbsp;Zoja Kosmoděmjanská vrtěla zadečkem. A&nbsp;tu si&nbsp;Velmistr chtěl zapálit další cigaretu. Škrtl sirkou a&nbsp;co se&nbsp;nestalo? Sirce se&nbsp;zlomila hlavička. A&nbsp;byla to&nbsp;poslední sirka v&nbsp;krabičce. A&nbsp;tak nás na&nbsp;chvíli pustil z&nbsp;očí, aby si&nbsp;doběhl do&nbsp;bytu pro nové zápalky. A&nbsp;Kim Son-do toho využil a&nbsp;z&nbsp;chudičkého záhonku při zdi dvorka utrhl pro Rosu Luxemburgovou nějakou kytičku a&nbsp;hned ji&nbsp;pečlivě schoval, že&nbsp;ji&nbsp;předá až&nbsp;v&nbsp;cele. A&nbsp;taky on&nbsp;nevěděl nic o&nbsp;donašečích.</span></p>
          <p class="chunk" data-nb-ref-number="79" data-nb-words="76" data-nb-chars="400"><span class="idea" data-nb-ref-number="79" id="idea79" data-nb-words="76" data-nb-chars="400">Takže to&nbsp;byla poslední kapka, jíž přetekla číš. Krátce poté, co&nbsp;jsme se&nbsp;vrátili ze&nbsp;dvora, vtrhla do&nbsp;cely s&nbsp;Rosou Luxemburgovou Sandra a&nbsp;hnala se&nbsp;rovnou k&nbsp;její pryčně a&nbsp;našla tam kytičku v&nbsp;malém plecháčku a&nbsp;chytla kytku do&nbsp;jedné ruky a&nbsp;do druhé Rosu Luxemburgovou, a&nbsp;když ji&nbsp;zuřivě vlekla ven, vrhl se&nbsp;jí&nbsp;pod nohy Kim Son-do, klečel a&nbsp;prosil, ať&nbsp;potrestají jeho a&nbsp;ne ji, vždyť on&nbsp;přece tu&nbsp;kytku utrhl.</span></p>
          <p class="chunk" data-nb-ref-number="80" data-nb-words="41" data-nb-chars="241"><span class="idea" data-nb-ref-number="80" id="idea80" data-nb-words="41" data-nb-chars="241">Velmistr však potrestal oba, a&nbsp;to sice tak, že&nbsp;je&nbsp;roztrhl od&nbsp;sebe. Rosu Luxemburgovou přemístil do&nbsp;vedlejší cely (do té&nbsp;chlípné, se&nbsp;Zojou Kosmoděmjanskou). A&nbsp;považoval to&nbsp;za&nbsp;velice mírný trest. Ve&nbsp;Studni by&nbsp;s&nbsp;nimi bylo, páni, jinak zameteno!</span></p>
          <p class="chunk" data-nb-ref-number="81" data-nb-words="76" data-nb-chars="440"><span class="idea" data-nb-ref-number="81" id="idea81" data-nb-words="76" data-nb-chars="440">Ale vzápětí se&nbsp;ukázalo, že&nbsp;je&nbsp;to&nbsp;ten nejhorší ze&nbsp;všech možných trestů. A&nbsp;okamžitě se&nbsp;to&nbsp;projevilo tím, že&nbsp;Rosa Luxemburgová a&nbsp;Kim Son-do přestali jíst. Doslova tak. Nedrželi hladovku, kdepak, nebyl to&nbsp;protest, ale obrovský záchvat nechutenství jak k&nbsp;jídlu, tak k&nbsp;životu. A&nbsp;začali rychle hubnout a&nbsp;doslova se&nbsp;vytráceli. I&nbsp;na dvorku drženi co&nbsp;nejdále od&nbsp;sebe, změnili se&nbsp;čiperně už&nbsp;jen ve&nbsp;dva stíny, co&nbsp;se&nbsp;po&nbsp;sobě dívají vyhasínajícíma očima.</span></p>
          <p class="chunk" data-nb-ref-number="82" data-nb-words="84" data-nb-chars="498"><span class="idea" data-nb-ref-number="82" id="idea82" data-nb-words="84" data-nb-chars="498">Hned s&nbsp;tím přestaneš, ty&nbsp;malá, špinavá děvko! zuřila Sandra, ale Rosa Luxemburgová na&nbsp;ni&nbsp;kálela, pokud ještě vůbec měla z&nbsp;čeho kálet. A&nbsp;tak si&nbsp;Sandra zamnula ruce a&nbsp;přinesla na&nbsp;dvorek židli a&nbsp;kbelík plný čerstvě navařených povidlových šišek (po těch bychom se&nbsp;umlátili!) a&nbsp;stiskla si&nbsp;Rosu Luxemburgovou mezi kolena (oj, i&nbsp;já znal ten strašlivý stisk Sandřiných kolen!) a&nbsp;začala ji&nbsp;cpát jako nějaká slovácká tetička husu. Ale jediný výsledek byl ten, že&nbsp;Rosa Luxemburgová zmodrala a&nbsp;začala se&nbsp;dusit.</span></p>
          <p class="chunk" data-nb-ref-number="83" data-nb-words="111" data-nb-chars="673"><span class="idea" data-nb-ref-number="83" id="idea83" data-nb-words="111" data-nb-chars="673">Hubnutí pokračovalo tak rapidně, že&nbsp;se&nbsp;Velmistr skutečně polekal. Nebylo nás už&nbsp;tolik, aby si&nbsp;mohl dovolit námi plýtvat. A&nbsp;tak se&nbsp;zas mezi Velmistrem a&nbsp;jeho chotí roztrhl pytel s&nbsp;hádkami. Sandra trvala na&nbsp;tom, že&nbsp;se&nbsp;té&nbsp;malé kurvě nesmí ustoupit. Křičeli na&nbsp;sebe tak, až&nbsp;mi&nbsp;to&nbsp;prostřednictvím „zvukového periskopu“ trhalo bubínky. A&nbsp;když pak Velmistr odešel do&nbsp;služby, přiběhla Sandra za&nbsp;mnou, aby se&nbsp;mu&nbsp;cizoložstvím pomstila (stále ještě netušíc, že&nbsp;i&nbsp;tohle je&nbsp;s&nbsp;jeho laskavým požehnáním), ale jen dostala další záchvat vzteku, neboť můj až&nbsp;dosud tak mocný car-chuj se&nbsp;právě změnil na&nbsp;bezmocného cara-fuj. Lomcovala svým jantarovým chlapečkem a&nbsp;málem ho&nbsp;rozškubala na&nbsp;kusy.</span></p>
          <p class="chunk" data-nb-ref-number="84" data-nb-words="42" data-nb-chars="259"><span class="idea" data-nb-ref-number="84" id="idea84" data-nb-words="42" data-nb-chars="259">Tak dost, rozhodl Velmistr a&nbsp;opravdu v&nbsp;poslední chvíli. Jinak by&nbsp;mu&nbsp;už&nbsp;totiž Rosa Luxemburgová a&nbsp;Kim Son-do navždy unikli. A&nbsp;jejich smrt, která měla posloužit veřejnému zájmu, by&nbsp;tak byla vyplýtvána na&nbsp;cosi naprosto privátního a&nbsp;naprosto bezcenného: na&nbsp;lásku.</span></p>
          <p class="chunk" data-nb-ref-number="85" data-nb-words="56" data-nb-chars="302"><span class="idea" data-nb-ref-number="85" id="idea85" data-nb-words="56" data-nb-chars="302">Vrátil tedy Rosu Luxemburgovou do&nbsp;cely s&nbsp;Kim Son-do. A&nbsp;pak mi&nbsp;líčil, jak v&nbsp;okamžiku, kdy Kim Son-do uviděl Rosu Luxemburgovou ve&nbsp;dveřích cely, rozběhl se&nbsp;jí&nbsp;vstříc a&nbsp;pak se&nbsp;vůbec poprvé v&nbsp;životě objali a&nbsp;drželi v&nbsp;náručí. Oba vyhublí tak, že&nbsp;v&nbsp;tom objetí přilehli na&nbsp;sebe jako dvě zavřená motýlí křídla.</span></p>
          <p class="chunk" data-nb-ref-number="86" data-nb-words="19" data-nb-chars="115"><span class="idea" data-nb-ref-number="86" id="idea86" data-nb-words="19" data-nb-chars="115">Nebudeš mi&nbsp;věřit, Spartaku, ale málem jsem se&nbsp;tím nechal dojmout. A&nbsp;zamáčknuv si&nbsp;sarkastickou slzu odebral se&nbsp;spát.</span></p>
          <p class="chunk" data-nb-ref-number="87" data-nb-words="45" data-nb-chars="268"><span class="idea" data-nb-ref-number="87" id="idea87" data-nb-words="45" data-nb-chars="268">Nad ránem přijelo auto a&nbsp;muži vybaveni klíči od&nbsp;domu vtrhli až&nbsp;do&nbsp;Velmistrovy ložnice a&nbsp;slyšel jsem „zvukovým periskopem“, jak surově s&nbsp;Velmistrem a&nbsp;Sandrou naložili. A&nbsp;odvezli je. Až&nbsp;po&nbsp;chvilce mi&nbsp;došlo, co&nbsp;se&nbsp;právě stalo. Velmistr byl shledán nežádoucím a&nbsp;odstraněn.</span></p>
        </section>
        <section>
          <p class="chunk" data-nb-ref-number="88" data-nb-words="90" data-nb-chars="489"><span class="idea" data-nb-ref-number="88" id="idea88" data-nb-words="90" data-nb-chars="489">Když mi&nbsp;došlo, co&nbsp;se&nbsp;právě stalo, bylo už&nbsp;auto nenapravitelně pryč. Přesto jsem vyskočil a&nbsp;běžel ke&nbsp;dveřím cely a&nbsp;bušil a&nbsp;kopal do&nbsp;nich a&nbsp;křičel, aby mě&nbsp;ti&nbsp;vrahové vzali taky s&nbsp;sebou, protože bez Velmistra nehodlám žít. A&nbsp;ještě chvíli jsem tak kopal a&nbsp;bušil a&nbsp;křičel a&nbsp;pak jsem si&nbsp;uvědomil, co&nbsp;samozřejmě odedávna vím, totiž že&nbsp;moje dveře nejsou přece zamknuté (a mí&nbsp;posluchači si&nbsp;třeba vzpomenou, že&nbsp;jsem toho privilegia požíval už&nbsp;ve&nbsp;Studni). A&nbsp;tak jsem přestal tlouct a&nbsp;kopat a&nbsp;otevřel.</span></p>
          <p class="chunk" data-nb-ref-number="89" data-nb-words="79" data-nb-chars="449"><span class="idea" data-nb-ref-number="89" id="idea89" data-nb-words="79" data-nb-chars="449">Ale mezitím jsem už&nbsp;tu&nbsp;drobotinu ve&nbsp;vedlejších celách křikem a&nbsp;kopáním probudil a&nbsp;nakazil. A&nbsp;začali taky kopat, bušit a&nbsp;křičet, a&nbsp;přestože vůbec netušili, co&nbsp;se&nbsp;stalo, měli neskutečnou výdrž. Ale třetího dne přece jenom odpadli. A&nbsp;po celou tu&nbsp;dobu se&nbsp;nikdo neobjevil, nikdo nám nevynesl kbelíky a&nbsp;nikdo nenaplnil misky. Ale to&nbsp;jsem už&nbsp;taky pochopil, že&nbsp;ti, co&nbsp;odvlekli Velmistra, měli jistě i&nbsp;s&nbsp;námi velice podlé úmysly. I&nbsp;my jsme už&nbsp;byli nežádoucí.</span></p>
          <p class="chunk" data-nb-ref-number="90" data-nb-words="199" data-nb-chars="1200"><span class="idea" data-nb-ref-number="90" id="idea90" data-nb-words="199" data-nb-chars="1200">Když jsem vyhlédl z&nbsp;cely, našel jsem v&nbsp;jejích dveřích klíč a&nbsp;přesvědčil se, že&nbsp;odemyká zámky všech cel. Vypustil jsem tedy drobotinu, ale stejně jsme zas jen uvízli v&nbsp;chodbičce před celami, protože od&nbsp;dveří oddělujících sklep od&nbsp;domu jsem už&nbsp;klíč neměl. A&nbsp;tohle byly těžké, železné dveře. A&nbsp;pak jsem se&nbsp;podíval na&nbsp;děsivě vyhublou, až&nbsp;placatou Rosu Luxemburgovou a&nbsp;na uzounkou škvíru po&nbsp;sklepním okénku pod stropem své cely. Pověřil jsem tedy Rosu Luxemburgovou úkolem, který, jak jsem zdůraznil, vyvede je&nbsp;oba z&nbsp;téhle temné pasti, a&nbsp;pomohl jí&nbsp;do&nbsp;škvíry. Věděl jsem, že&nbsp;láska dokáže zázraky, aspoň v&nbsp;knihách, které jsem kdysi čítával, to&nbsp;tak fungovalo. A&nbsp;opravdu, Rosa Luxemburgová zdecimovaná hladovkou a&nbsp;utrpením malého mučedníka lásky dokázala přesto a&nbsp;potmě (vypustil jsem ji&nbsp;z&nbsp;bezpečnostních důvodů až&nbsp;v&nbsp;pozdních nočních hodinách) vyšplhat jak moucha po&nbsp;porézní fasádě až&nbsp;do&nbsp;pootevřeného okna Velmistrovy ložnice. Měli jsme náramné štěstí, že&nbsp;ti, co&nbsp;odvlekli Velmistra a&nbsp;Sandru, nepročesali ještě jeho byt a&nbsp;že si&nbsp;na&nbsp;to&nbsp;zřejmě vyhradili čas až&nbsp;v&nbsp;některém z&nbsp;nejbližších dnů. A&nbsp;tak Rosa Luxemburgová mohla ještě v&nbsp;předsíni na&nbsp;věšáku najít svazek klíčů, odemkla sklep a&nbsp;nám všem tak ústupovou cestu.</span></p>
        </section>
        <section>
          <p class="chunk" data-nb-ref-number="91" data-nb-words="90" data-nb-chars="513"><span class="idea" data-nb-ref-number="91" id="idea91" data-nb-words="90" data-nb-chars="513">A&nbsp;tady je&nbsp;třeba říct, že&nbsp;pro všechnu tu&nbsp;drobotinu jsem měl nepochybné charisma, takže jsem se&nbsp;jich mohl za&nbsp;Velmistrovy nepřítomnosti ujmout. Zbytečně jsem tak dlouho nestál po&nbsp;jeho boku. A&nbsp;cítil jsem jako svou povinnost zachránit nás pro to&nbsp;velké poslání, jemuž jsme předurčeni. Ano, přijal jsem břímě daleko přesahující můj nezralý věk, ale svým úkolem jsem rostl a&nbsp;vše jsem dělal s&nbsp;vědomím, co&nbsp;by&nbsp;na&nbsp;to&nbsp;řekl, a&nbsp;stále jsem viděl jeho oči, jak nepřetržitě plují nade mnou jako má&nbsp;jitřní a&nbsp;vedle ní&nbsp;večerní hvězda.</span></p>
          <p class="chunk" data-nb-ref-number="92" data-nb-words="67" data-nb-chars="414"><span class="idea" data-nb-ref-number="92" id="idea92" data-nb-words="67" data-nb-chars="414">Svým úkolem jsem teď sám zvelmistrovatěl, až&nbsp;mě&nbsp;napadlo, že&nbsp;jsem možná jeho nástupcem. Ale hned jsem se&nbsp;té&nbsp;myšlenky polekal. Více pokory! věděl jsem. Přijmout úkol, ale s&nbsp;pokorným srdcem! Ale rozhodně jsem neměl čas příliš o&nbsp;tom mudrovat, protože jsem se&nbsp;teď z&nbsp;bytosti schopné hluboké filozofické reflexe musel převrátit v&nbsp;tvora praktických činů. Vždyť ti, co&nbsp;odvlekli Velmistra, se&nbsp;mohli už&nbsp;každou chvíli objevit.</span></p>
          <p class="chunk" data-nb-ref-number="93" data-nb-words="72" data-nb-chars="444"><span class="idea" data-nb-ref-number="93" id="idea93" data-nb-words="72" data-nb-chars="444">Především jsem dal příkaz k&nbsp;vyplenění Velmistrovy komory. Nepochyboval jsem, že&nbsp;by&nbsp;s&nbsp;tím souhlasil. Ba, sám by&nbsp;mi&nbsp;to&nbsp;dal příkazem. Byli jsme všichni vyhládlí a&nbsp;čekala nás dlouhá a&nbsp;určitě nesmírně obtížná cesta. Však některé obrázky člověku utkví snad na&nbsp;celý život. Tak pořád ještě vidím Bartolomea Vanzettiho a&nbsp;Karla Liebknechta, jak šťastně sedí ve&nbsp;špíži na&nbsp;bobku a&nbsp;cpou se&nbsp;zaráz velkými, chlupatými škvarky a&nbsp;meruňkovým a&nbsp;srstkovým kompotem.</span></p>
          <p class="chunk" data-nb-ref-number="94" data-nb-words="62" data-nb-chars="412"><span class="idea" data-nb-ref-number="94" id="idea94" data-nb-words="62" data-nb-chars="412">Pověřil jsem Olega Koševého, aby dohlédl na&nbsp;cestovní zásoby proviantu a&nbsp;rozdělil tak to, co&nbsp;jsme nafasovali z&nbsp;Velmistrovy komory, do&nbsp;ranečků, batůžků a&nbsp;Zojou Kosmoděmjanskou ušitých závěsných kapsářů, a&nbsp;aby každému přidělil takový náklad, jaký unese. Nemohl jsem vědět, jak dlouhá bude naše cesta, musel jsem však počítat s&nbsp;tím, že&nbsp;naše putování a&nbsp;dobrodružné vandrování nepochybně pozvedne naši látkovou výměnu.</span></p>
          <p class="chunk" data-nb-ref-number="95" data-nb-words="52" data-nb-chars="322"><span class="idea" data-nb-ref-number="95" id="idea95" data-nb-words="52" data-nb-chars="322">A&nbsp;další úkoly nezbytné k&nbsp;přežití jsem pak rozdal mezi Nicola Sacca, Julia Fučíka, Angela Vratiče a&nbsp;Nikose Belojannise a&nbsp;Jeana Paula Marata, tedy mezi ty, o&nbsp;nichž jsem tušil, že&nbsp;v&nbsp;nějaké klukovské partě by&nbsp;byli náčelníky, veliteli, vojevůdci. A&nbsp;tak jsem jim dal příležitost ukázat se. Povzbudil jejich klukovské sebevědomí.</span></p>
          <p class="chunk" data-nb-ref-number="96" data-nb-words="170" data-nb-chars="1038"><span class="idea" data-nb-ref-number="96" id="idea96" data-nb-words="170" data-nb-chars="1038">Náš útěk ze&nbsp;sklepení totiž měl proměnit naši klášterní komunitu ve&nbsp;vojenský útvar, anebo chcete-li v&nbsp;jakýsi templářský řád, a&nbsp;bylo mou povinností, abych já&nbsp;té&nbsp;proměně napomohl k&nbsp;životu, abych všechny rázně ponoukl k&nbsp;těm podstatným změnám, bez nichž by&nbsp;se&nbsp;naše šance k&nbsp;přežití smrskly tak na&nbsp;rozšlápnutou třešňovou pecku. A&nbsp;proto jsem například považoval za&nbsp;vhodné zvýraznit teď v&nbsp;našem oblečení, jež bylo čímsi mezi kutnou a&nbsp;uniformou, tu&nbsp;jeho vojenskou složku. Dal jsem tedy Rose Luxemburgové a&nbsp;Zoje Kosmoděmjanské příkaz, aby na&nbsp;naše kutny našily prýmky a&nbsp;frčky, které jsem objevil v&nbsp;zásuvce Velmistrova psacího stolu. A&nbsp;prýmky a&nbsp;frčky jsem přitom nechal poctivě rozdělit podle úkolů, jimiž jsem toho koho pověřil. A&nbsp;sám jsem si&nbsp;poručil našít epolety generálské, což vůbec nebyl projev zpupnosti (jak by&nbsp;mi&nbsp;rád vyčetl Julius Fučík), ale pouze jsem si&nbsp;uvědomil, že&nbsp;bez generála by&nbsp;byl náš vojenský útvar jen něco jako houf toulavých veteránů. (Nemluvě o&nbsp;tom, že&nbsp;tenhle příběh začal přece tím, že&nbsp;mi&nbsp;byly přislíbeny generálské distinkce.)</span></p>
          <p class="chunk" data-nb-ref-number="97" data-nb-words="160" data-nb-chars="1001"><span class="idea" data-nb-ref-number="97" id="idea97" data-nb-words="160" data-nb-chars="1001">Rozhodl jsem, že&nbsp;vyrazíme brzy ráno, ještě za&nbsp;tmy, ale celý den předtím jsem věnoval našim exerciciím a&nbsp;litaniím, neboť jsem chápal, že&nbsp;během cesty na&nbsp;ně&nbsp;nebude příliš času. Myslel jsem na&nbsp;to, že&nbsp;v&nbsp;čase našeho putování, ať&nbsp;už&nbsp;půjdeme kamkoliv, nás nesmí opustit to, čemu jsem říkal naše zbožnost (a&nbsp;co vy&nbsp;byste možná označili spíš jako eschatologii, jenže tohle slovo já&nbsp;tenkrát ještě neznal), vždyť neutíkáme, abychom si&nbsp;zachránili životy, ale jen proto, abychom je&nbsp;pak mohli nabídnout v&nbsp;těch velkých posvátných obětech, jež daleko přesahují naše nicotné lidské určení, neutíkáme, abychom se&nbsp;před něčím schovávali, ale jen abychom zůstali věrni své smrti, té&nbsp;přísné paní našich chlapeckých osudů a&nbsp;nejvznešenější nevěstě (či ženichovi v&nbsp;případě Rosy Luxemburgové a&nbsp;Zoji Kosmoděmjanské), utíkáme jen proto, abychom se&nbsp;zas mohli vrátit, jakmile pomine nebezpečí, že&nbsp;by&nbsp;někdo chtěl vykloubit naše poslání a&nbsp;vzdálil nás tak tomu, k&nbsp;čemu nás Velmistr vedl po&nbsp;té&nbsp;dlouhé, strastiplné cestě nejvyšší radosti.</span></p>
          <p class="chunk" data-nb-ref-number="98" data-nb-words="89" data-nb-chars="516"><span class="idea" data-nb-ref-number="98" id="idea98" data-nb-words="89" data-nb-chars="516">Ale nakonec v&nbsp;našem útěku sehrála svou roli i&nbsp;příznivá náhoda. Nebýt jí, neměli bychom šanci vytratit se, zmizet. Přišli si&nbsp;totiž pro nás dřív, než jsme čekali. Chtěl jsem ještě vše důkladně připravit a&nbsp;taky seznámit děcka s&nbsp;tím, co&nbsp;nás pravděpodobně cestou čeká (pokud jsem si&nbsp;to&nbsp;sám dovedl představit). Měl to&nbsp;být jakýsi den instruktáží. A&nbsp;potom jsme už&nbsp;měli vyrazit. Ale pokud se&nbsp;zeptáte kam, musím teď provinile svěsit hlavu. Věděl jsem jenom, že&nbsp;někam do&nbsp;bezpečí, nic víc. Ale jejich vpád rázem všechno vyřešil.</span></p>
          <p class="chunk" data-nb-ref-number="99" data-nb-words="77" data-nb-chars="457"><span class="idea" data-nb-ref-number="99" id="idea99" data-nb-words="77" data-nb-chars="457">Samozřejmě mě&nbsp;napadlo, že&nbsp;nás budou chtít svým příchodem zaskočit. A&nbsp;tak jsem spal jen jak zajíc, všechny smysly v&nbsp;nepřetržité pohotovosti. A&nbsp;hádám, že&nbsp;asi tak v&nbsp;pět hodin ráno jsem uslyšel, jak před domem zastavuje několik vozů. A&nbsp;řekl bych, že&nbsp;se&nbsp;s&nbsp;příjezdem nijak netajili. Byl v&nbsp;tom kus arogantní nadutosti, která probouzela lidi v&nbsp;okolních domech a&nbsp;nutila je&nbsp;tajit dech a&nbsp;v&nbsp;úzkostech naslouchat, jestli tentokrát nezazvoní zvonek zrovna u&nbsp;jejich dveří.</span></p>
          <p class="chunk" data-nb-ref-number="100" data-nb-words="241" data-nb-chars="1374"><span class="idea" data-nb-ref-number="100" id="idea100" data-nb-words="241" data-nb-chars="1374">Slyšel jsem zvenku hlasy, ale moc nerozuměl slovům, snad jen občas nějakému Pohyb, pohyb! anebo zaklení, když všechno nešlo tak, jak si&nbsp;představovali. A&nbsp;pak tou škvírou pod stropem mé&nbsp;cely vklouzla dovnitř hadice. Ne&nbsp;že&nbsp;bych ji&nbsp;viděl, jenom jsem slyšel ten zvuk. Ale postavil jsem si&nbsp;hned na&nbsp;pryčnu štokrdle a&nbsp;vytáhl se&nbsp;na&nbsp;špičky a&nbsp;hadici si&nbsp;ohmatal. Ale nebyl jsem takový blázen, abych ji&nbsp;vystrčil zpátky, protože bych je&nbsp;tak upozornil, že&nbsp;ještě nejsem polomrtvý hladem, jak jsem zřejmě měl být. A&nbsp;to, čím nás ta&nbsp;hadice teď nakrmí, nás asi mělo dorazit, urychlit náš konec. Vzápětí z&nbsp;hadice vytryskl proud vody a&nbsp;s&nbsp;prominutím mě&nbsp;obchcal a&nbsp;začal už&nbsp;rychle zalévat podlahu. Chtějí nás utopit jak koťata, jak gestapáci atentátníky za&nbsp;heydrichiády. A&nbsp;to samozřejmě znamená, že&nbsp;vědí, jak jsme ve&nbsp;sklepě neprodyšně uzavřeni a&nbsp;že všechny cely jsou propojeny žlábkem jak spojité nádoby. A&nbsp;to už&nbsp;jsem si&nbsp;taky představil, jak surově museli Velmistra mlátit, aby z&nbsp;něho dostali takové podrobnosti. A&nbsp;jak jsem si&nbsp;to&nbsp;představil, pěsti se&nbsp;mi&nbsp;samy zaťaly a&nbsp;z&nbsp;úst vyšlehla skutečně ošklivá nadávka. Ale zavčas jsem si&nbsp;uvědomil, že&nbsp;na&nbsp;dojímání se&nbsp;nad Velmistrovým osudem teď zrovna není čas, vždyť on&nbsp;sám by&nbsp;mi&nbsp;teď jistě řekl: Dělej, co&nbsp;je&nbsp;tvou povinností, Spartaku, a&nbsp;na mě&nbsp;se, buď té&nbsp;lásky, vyprdni! Takhle tvrdě by&nbsp;mi&nbsp;to&nbsp;řekl, jak on&nbsp;to&nbsp;uměl, když šlo o&nbsp;to něžaleť, něgrustiť, ale makat!</span></p>
          <p class="chunk" data-nb-ref-number="101" data-nb-words="39" data-nb-chars="233"><span class="idea" data-nb-ref-number="101" id="idea101" data-nb-words="39" data-nb-chars="233">A&nbsp;tady, prominete mi, další průběh událostí jen letmo načrtnu a&nbsp;možná i&nbsp;kousíček ukrátím a&nbsp;přeskočím, protože jinak bych nebyl s&nbsp;to vyslovit ten jejich spád, tu&nbsp;závratnou rychlost, s&nbsp;níž byla právě přehozena výhybka v&nbsp;našich osudech.</span></p>
        </section>
        <section>
          <p class="chunk" data-nb-ref-number="102" data-nb-words="67" data-nb-chars="413"><span class="idea" data-nb-ref-number="102" id="idea102" data-nb-words="67" data-nb-chars="413">Zvedl jsem celé naše ležení a&nbsp;vyskákali jsme přízemními okny na&nbsp;opačné straně domu, než parkovali naši likvidátoři. Ale Louis Antoine Léon de&nbsp;Saint-Just, jemuž jsem ještě narychlo přidělil hodnost plukovníka a&nbsp;který měl při útěku uzavírat náš útvar a&nbsp;pozavírat okna (aby nebylo hned jasné, kudy ptáčkové ulítli), se&nbsp;pak otočil a&nbsp;pohlédl už&nbsp;do&nbsp;očí ostřelovače (vy byste dnes řekli snajpra, že). Už&nbsp;nás vyčenichali.</span></p>
          <p class="chunk" data-nb-ref-number="103" data-nb-words="39" data-nb-chars="217"><span class="idea" data-nb-ref-number="103" id="idea103" data-nb-words="39" data-nb-chars="217">Ale teď zas pro změnu k&nbsp;té přislíbené příznivé náhodě. A&nbsp;chtěl bych tak zároveň připomenout, že&nbsp;po&nbsp;všem nevlídném přichází zas&nbsp;– a&nbsp;někdy hned a&nbsp;někdy později&nbsp;– něco příznivého, protože život má&nbsp;rád kontrasty a&nbsp;rytmus.</span></p>
          <p class="chunk" data-nb-ref-number="104" data-nb-words="69" data-nb-chars="457"><span class="idea" data-nb-ref-number="104" id="idea104" data-nb-words="69" data-nb-chars="457">Sotva dozněl výstřel, který z&nbsp;našeho středu vyrval jednoho z&nbsp;nejstatečnějších, zazněla břeskná hudba, která okamžitě ozvučela ulice obklopující Velmistrův dům. A&nbsp;ta hudba byla jak kohoutí zakokrhání na&nbsp;umrlčím bále. Ten, co&nbsp;ukrátil život Louise Antoina Léona de&nbsp;Saint-Justa, schoval rychle kulovnici pod plášť (přesně tak, byli to&nbsp;opláštění zabijáci) a&nbsp;na tváři se&nbsp;mu&nbsp;rozlil úsměv. Byl totiž První máj, svátek pracujících a&nbsp;radostná manifestace mládí světa.</span></p>
          <p class="chunk" data-nb-ref-number="105" data-nb-words="113" data-nb-chars="688"><span class="idea" data-nb-ref-number="105" id="idea105" data-nb-words="113" data-nb-chars="688">V&nbsp;tenhle den byli občané už&nbsp;velice brzy ráno povyhazováni z&nbsp;postelí a&nbsp;tlampači rozptýlenými po&nbsp;celém městě hnáni svinským krokem na&nbsp;májová seřadiště. A&nbsp;taky skutečně, z&nbsp;několika ulic už&nbsp;proti nám vyrazily proudy lidí a&nbsp;my se&nbsp;mezi nimi ukryli jak zaběhnutá selátka v&nbsp;turkyni. A&nbsp;přestože jsme byli nápadní svým ustrojením, svými kutnami s&nbsp;našitými prýmky a&nbsp;frčkami a&nbsp;možná i&nbsp;těmi ranečky, co&nbsp;jsme si&nbsp;táhli s&nbsp;sebou, nebyli jsme v&nbsp;ten veselý, karnevalový den zas nápadní natolik, abychom vzbudili nežádoucí pozornost. Vždyť jsme mohli být například z&nbsp;osazenstva nějakého alegorického vozu, těch zlatých hřebů májových průvodů. Ale nedělal jsem si&nbsp;iluze, že&nbsp;to&nbsp;naši likvidátoři jen tak vzdají.</span></p>
          <p class="chunk" data-nb-ref-number="106" data-nb-words="28" data-nb-chars="183"><span class="idea" data-nb-ref-number="106" id="idea106" data-nb-words="28" data-nb-chars="183">Rychle jsme se&nbsp;rozpustili v&nbsp;davu, ale nepoztráceli. Stále mezi námi zůstávala nezničitelná soudržnost, pořád jsme o&nbsp;sobě věděli a&nbsp;stačilo maličké gesto, abychom se&nbsp;zas všichni semkli.</span></p>
          <p class="chunk" data-nb-ref-number="107" data-nb-words="54" data-nb-chars="320"><span class="idea" data-nb-ref-number="107" id="idea107" data-nb-words="54" data-nb-chars="320">Bylo mi&nbsp;jasné, že&nbsp;naši pronásledovatelé nejsou žádní hlupáci, jinak by&nbsp;přece nedostali Velmistra, o&nbsp;němž jsem si&nbsp;dlouho myslel, že&nbsp;ho&nbsp;nikdo na&nbsp;světě nemůže dostat. A&nbsp;tak ti, co&nbsp;po&nbsp;nás pásli, by&nbsp;nás nakonec určitě chytili, kdybychom hbitě neudělali něco rázného a&nbsp;nečekaného. Jenže udělat to&nbsp;bylo zas pochopitelně na&nbsp;mně.</span></p>
          <p class="chunk" data-nb-ref-number="108" data-nb-words="81" data-nb-chars="474"><span class="idea" data-nb-ref-number="108" id="idea108" data-nb-words="81" data-nb-chars="474">Ale teď pozor, už&nbsp;to&nbsp;dělám, vidíte? Najednou uskočím z&nbsp;davu do&nbsp;pusté boční uličky, kleknu si&nbsp;tam nad kanál, hvízdnu slavičím hvizdem a&nbsp;už se&nbsp;na&nbsp;mě&nbsp;sesypou mí&nbsp;milovaní, ti, které mám teď vyvést do&nbsp;bezpečí jak Mojžíš vyvedl kdys národ izraelský. (Ach, ty&nbsp;má&nbsp;ničemná sečtělosti!) Společným úsilím zvedneme kanálovou mříž a&nbsp;zůstávám nahoře, dokud se&nbsp;poslední z&nbsp;nás nespustí po&nbsp;žebři z&nbsp;kramlí zapuštěných do&nbsp;stěn hluboké šachty. Teprve pak sestoupím taky a&nbsp;zaklapnu za&nbsp;námi mříž.</span></p>
        </section>
        <section>
          <p class="chunk" data-nb-ref-number="109" data-nb-words="63" data-nb-chars="445"><span class="idea" data-nb-ref-number="109" id="idea109" data-nb-words="63" data-nb-chars="445">(Nebyli jsme první ani poslední, co&nbsp;kdy utíkali do&nbsp;bezpečí chodbami těchto podsvětních Danteho paláců, a&nbsp;jednou někdo sepíše úctyhodné dějiny útěků kanálovými kryptami, kavernami a&nbsp;kazematy, vždyť tohle podzemní království, do&nbsp;něhož bezostyšně směřuje nejhnusnější odpad z&nbsp;našeho každodenního provozu, tady stále trpělivě čeká, až&nbsp;ho&nbsp;jednou budem zas potřebovat jako svou poslední naději ve&nbsp;světě, jehož nadzemní prostory znova propadnou peklu.)</span></p>
          <p class="chunk" data-nb-ref-number="110" data-nb-words="126" data-nb-chars="765"><span class="idea" data-nb-ref-number="110" id="idea110" data-nb-words="126" data-nb-chars="765">V&nbsp;kanále bylo přítmí a&nbsp;místy dost husté a&nbsp;lepkavé, ale na&nbsp;to&nbsp;jsme už&nbsp;přece byli zvyklí z&nbsp;Velmistrova sklepení a&nbsp;předtím samozřejmě ze&nbsp;Studny. Tma určitě nebyla tím, co&nbsp;by&nbsp;mou dětskou podzemní armádu ochromilo. Po&nbsp;pravé i&nbsp;levé straně dvě dostatečně široké římsy, po&nbsp;nichž se&nbsp;dalo dosti pohodlně jít, ale přesto se&nbsp;má&nbsp;drobotina držela co&nbsp;nejvíc při stěně, protože z&nbsp;odpadových vod, které se&nbsp;pod římsami valily, vystupoval nejen agresivní puch, ale byli jsme svědky i&nbsp;ocasatého hemžení, dost zaujatého naší přítomností. Teď se&nbsp;zas ukázalo, jak bylo prozřetelné, když jsem vybraným jedincům z&nbsp;našeho společenství přidělil vysoké vojenské hodnosti a&nbsp;udělal z&nbsp;těch děcek majory a&nbsp;plukase, co&nbsp;mi&nbsp;teď s&nbsp;nezlomnou klukovskou odvahou pomáhali s&nbsp;přesunem pod městskou dlažbou.</span></p>
          <p class="chunk" data-nb-ref-number="111" data-nb-words="211" data-nb-chars="1341"><span class="idea" data-nb-ref-number="111" id="idea111" data-nb-words="211" data-nb-chars="1341">Naše cesta se&nbsp;často zatáčela a&nbsp;všelijak klikatila jako jízdní dráha zažívacím traktem nějakého obrovského leviatana. A&nbsp;byla tam místa, kde byla římsa, po&nbsp;níž jsme se&nbsp;šinuli, přerušena, a&nbsp;to buď vydrolena, nebo jako by&nbsp;nějakými obřími zuby vyhryznuta. Jako by&nbsp;v&nbsp;tom zažívacím traktu obrovského leviatana žil nějaký střevní parazit s&nbsp;ocelovým chrupem. A&nbsp;to jsme si&nbsp;pak museli pomoct, jak se&nbsp;dalo, anebo třeba i&nbsp;nedalo, ale nakonec vždycky přece jenom dalo. A&nbsp;to byla pak starost plukovníka Jeana Paula Marata a&nbsp;majora Olega Koševého. S&nbsp;potěšením jsem se&nbsp;díval, jak si&nbsp;ti&nbsp;dva, až&nbsp;dosud spíš nenápadní chlapci, počínali, když dělali záchranu těm, co&nbsp;se&nbsp;sami neodvažovali přeskočit z&nbsp;jedné části zborcené římsy na&nbsp;druhou. Ale zato jsem nebyl ani moc překvapený, když jsem se&nbsp;přesvědčil, že&nbsp;Rosa Luxemburgová ani Zoja Kosmoděmjanská vůbec žádnou pomoc nepotřebovaly. Celou cestu se&nbsp;obě dvě pohybovaly se&nbsp;suverénní jistotou provazochodkyň, které když dojdou až&nbsp;na&nbsp;konec provazu nataženého vysoko nad náměstím, přeskočí prostě na&nbsp;další stožár. Ta&nbsp;dvě tak rozdílná děvčátka&nbsp;– hubeňoučká Rosa Luxemburgová, již mohl kdykoliv odvát nejnepatrnější průvan, a&nbsp;Zoja Kosmoděmjanská, ta&nbsp;smyslná kulička, do&nbsp;níž bylo zvědavými prstíky promáčknuto bezpočet otvorů&nbsp;– byla stejně statečná a&nbsp;hrdá a&nbsp;přes propasti, nad potkaními stokami, létala jak tenisové míčky.</span></p>
          <p class="chunk" data-nb-ref-number="112" data-nb-words="107" data-nb-chars="673"><span class="idea" data-nb-ref-number="112" id="idea112" data-nb-words="107" data-nb-chars="673">Jak jsem už&nbsp;řekl, v&nbsp;kanále bylo setrvalé přítmí, ale nikdy ne&nbsp;naprostá tma, což bylo zásluhou pravidelně se&nbsp;objevujících kanálových mříží a&nbsp;pak taky toho, že&nbsp;odpadové vody často fosforeskovaly a&nbsp;někdy dost zarputile, nejspíš následkem energetických proměn hloubavě zasmrádlé biomasy. Ale ještě bych moc rád zdůraznil, že&nbsp;náš přesun vůbec nebyl pochmurný, jak byste třeba očekávali a&nbsp;soucitně komentovali. Ne, ne, vždyť nám k&nbsp;tomu hrála hudba. A&nbsp;jaká! Kdykoliv jsme prošli pod některou z&nbsp;kanálových mříží, zaslechli jsme shora hluk májového průvodu, který se&nbsp;tam dál valil, a&nbsp;taky skočnou hudbu, co&nbsp;ho&nbsp;provázela. Až&nbsp;nám ty&nbsp;kanálové mřížky přišly jak veselé májové amplionky.</span></p>
        </section>
        <section>
          <p class="chunk" data-nb-ref-number="113" data-nb-words="79" data-nb-chars="470"><span class="idea" data-nb-ref-number="113" id="idea113" data-nb-words="79" data-nb-chars="470">Netušili jsme, kam nás cesta vede, spěchala dolů, snad někam k&nbsp;řece, jen jsme doufali, že&nbsp;mimo dostřel soudruhů snajprů. A&nbsp;tak utíkali jsme a&nbsp;nevěděli kam. Až&nbsp;jsem uviděl něco zvláštního a&nbsp;dal jsem ostatním pokyn, aby vyčkali, a&nbsp;vrátil jsem se&nbsp;kousek zpátky. V&nbsp;labyrintu kanálových odboček (všechny nám připadaly jak slepé uličky) byla jedna čerstvě zatarasená chodba. Někdo chtěl zabránit v&nbsp;cestě každému, kdo by&nbsp;k&nbsp;té odbočce náhodou zabloudil. A&nbsp;to už&nbsp;jsem tušil proč.</span></p>
          <p class="chunk" data-nb-ref-number="114" data-nb-words="135" data-nb-chars="828"><span class="idea" data-nb-ref-number="114" id="idea114" data-nb-words="135" data-nb-chars="828">Neměli jsme s&nbsp;sebou žádné nástroje, a&nbsp;tak uvolňování beztvaré hromady sutin byla pěkná zabíračka. A&nbsp;museli jsme si&nbsp;vyhrnout nohavice a&nbsp;sestoupit do&nbsp;vzrušující společnosti potkanů, když jsme si&nbsp;s&nbsp;tou navršenou barikádou chtěli poradit. A&nbsp;zatímco jsme se&nbsp;máchali ve&nbsp;sračkách, letěl čas májového dne. Ale ukázalo se, že&nbsp;se&nbsp;mohu na&nbsp;svou partu spolehnout. S&nbsp;takovým zaujetím bych u&nbsp;dospělých parťáků nemohl nikdy počítat. Tím, že&nbsp;jsme dali šanci klukovské fantazii, stala se&nbsp;z&nbsp;našeho útěku taky hra. Jako bychom byli na&nbsp;jakési dobrodružné výpravě. Anebo ještě přesněji: ať&nbsp;už&nbsp;jsme si&nbsp;to&nbsp;uvědomovali či&nbsp;třeba ne, smrtka byla tenkrát mezi námi nepřetržitě přítomna, i&nbsp;jako komplic našich dětských her, takže pak i&nbsp;smrtelně vážná skutečnost byla zároveň hrou. A&nbsp;ve hře se&nbsp;vždycky pohybujete obratněji a&nbsp;snadněji než v&nbsp;pouhé skutečnosti.</span></p>
          <p class="chunk" data-nb-ref-number="115" data-nb-words="24" data-nb-chars="135"><span class="idea" data-nb-ref-number="115" id="idea115" data-nb-words="24" data-nb-chars="135">Až&nbsp;se&nbsp;nám konečně podařilo uvolnit cestu a&nbsp;stáli jsme tam ve&nbsp;velkém kruhu na&nbsp;ostrůvcích zdivá narovnaných ve&nbsp;stoce a&nbsp;hleděli do&nbsp;chodby.</span></p>
          <p class="chunk" data-nb-ref-number="116" data-nb-words="5" data-nb-chars="36"><span class="idea" data-nb-ref-number="116" id="idea116" data-nb-words="5" data-nb-chars="36">Matičko skákavá! řekl Angelo Vratič.</span></p>
          <p class="chunk" data-nb-ref-number="117" data-nb-words="6" data-nb-chars="43"><span class="idea" data-nb-ref-number="117" id="idea117" data-nb-words="6" data-nb-chars="43">Kurva! povzdechl si&nbsp;Georges Jacques Danton.</span></p>
          <p class="chunk" data-nb-ref-number="118" data-nb-words="6" data-nb-chars="46"><span class="idea" data-nb-ref-number="118" id="idea118" data-nb-words="6" data-nb-chars="46">Kristova noho! ulevila si&nbsp;Zoja Kosmoděmjanská.</span></p>
          <p class="chunk" data-nb-ref-number="119" data-nb-words="36" data-nb-chars="189"><span class="idea" data-nb-ref-number="119" id="idea119" data-nb-words="36" data-nb-chars="189">Ale jen já&nbsp;jediný věděl, co&nbsp;to&nbsp;máme před sebou a&nbsp;co nás teď čeká. Už&nbsp;jsem totiž nepochyboval, že&nbsp;tohle je&nbsp;ten šílený nápad, o&nbsp;němž mi&nbsp;Velmistr nedávno vyprávěl a&nbsp;jehož realizaci mu&nbsp;svěřili.</span></p>
          <p class="chunk" data-nb-ref-number="120" data-nb-words="13" data-nb-chars="79"><span class="idea" data-nb-ref-number="120" id="idea120" data-nb-words="13" data-nb-chars="79">Odpočiňte si. Posilněte se. Máte deset minut. A&nbsp;půjdeme. Čeká nás dlouhá cesta.</span></p>
          <p class="chunk" data-nb-ref-number="121" data-nb-words="30" data-nb-chars="176"><span class="idea" data-nb-ref-number="121" id="idea121" data-nb-words="30" data-nb-chars="176">(Dostal jsem tedy šanci vyvést je&nbsp;a&nbsp;zachránit pro poslání, které se&nbsp;jednou určitě uskuteční. Kdybych tenkrát věřil v&nbsp;nějakého Boha, poklekl bych tam v&nbsp;tu chvíli a&nbsp;poděkoval mu.</span></p>
          <p class="chunk" data-nb-ref-number="122" data-nb-words="39" data-nb-chars="201"><span class="idea" data-nb-ref-number="122" id="idea122" data-nb-words="39" data-nb-chars="201">Zároveň jsem ale moc dobře věděl, že&nbsp;pro mě&nbsp;pak už&nbsp;bude pozdě, jediný z&nbsp;nás jsem pro tu&nbsp;oběť skutečně planul a&nbsp;mně jedinému nebude dopřána. Už&nbsp;mi&nbsp;bylo čtrnáct a&nbsp;už jsem začal opouštět svůj jehněčí věk.</span></p>
          <p class="chunk" data-nb-ref-number="123" data-nb-words="8" data-nb-chars="56"><span class="idea" data-nb-ref-number="123" id="idea123" data-nb-words="8" data-nb-chars="56">A&nbsp;tehdy jsem taky porozuměl velkému smutku Velmistrovu.)</span></p>
        </section>
        <section>
          <p class="chunk" data-nb-ref-number="124" data-nb-words="5" data-nb-chars="20"><span class="idea" data-nb-ref-number="124" id="idea124" data-nb-words="5" data-nb-chars="20">A&nbsp;potom jsme už&nbsp;šli.</span></p>
        </section>
        <section>
          <p class="chunk" data-nb-ref-number="125" data-nb-words="5" data-nb-chars="35"><span class="idea" data-nb-ref-number="125" id="idea125" data-nb-words="5" data-nb-chars="35">A&nbsp;šli jsme nepředstavitelně dlouho.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lehni_bestie_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>