<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="ZDE">
    <meta name="apple-mobile-web-app-capable" content="yes">
    <title>ZDE</title>
    <link rel="stylesheet" href="./style/style.min.css" media="screen" integrity="sha256-86v7XDcYpu7xT12TrNXpE6KYOcGD8Dj9ESdqMzZE7ZM=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86828">
    <meta name="application-name" content="Jiří Kratochvil: Lehni, bestie!">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Lehni, bestie!">
    <meta property="og:title" content="Lehni, bestie!">
    <meta property="og:type" content="book">
    <meta property="og:book:author" content="Jiří Kratochvil">
    <meta property="twitter:title" content="Jiří Kratochvil: Lehni, bestie!">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./lehni_bestie_011.html">
    <link rel="next" href="./about.html">
    <meta name="nb-order" content="6">
    <link rel="self" href="lehni_bestie_013.html">
    <meta name="nb-identifier" content="kratochvil-lehni-bestie-2d11262">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7022" data-nb-chars="41652">
    <nav role="doc-toc">
      <ul class="plain section">
        <li><a href="lehni_bestie_005.html">Citáty </a></li>
        <li><a href="lehni_bestie_006.html">Věnování</a></li>
        <li><a href="lehni_bestie_007.html">Předtím</a></li>
        <li><a href="lehni_bestie_009.html">Tam</a></li>
        <li><a href="lehni_bestie_011.html">Potom</a></li>
        <li><a href="lehni_bestie_013.html">Zde</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lehni_bestie_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">ZDE</span></h1>
        <section>
          <p class="chunk" data-nb-ref-number="2" data-nb-words="97" data-nb-chars="618"><span class="idea" data-nb-ref-number="2" id="idea2" data-nb-words="97" data-nb-chars="618">Právě jsem přistál na&nbsp;ruzyňském letišti a&nbsp;stojím teď v&nbsp;řadě na&nbsp;pasovou kontrolu, postarší Američan, na&nbsp;jehož vzhledu, ale i&nbsp;každém pohybu je&nbsp;už&nbsp;na&nbsp;první pohled znát, že&nbsp;se&nbsp;nejspíš narodil v&nbsp;rodině nějakého bohatého podnikatele, který mohl například vlastnit dlouhý sled autoopraven na&nbsp;východním pobřeží, jmenuji se&nbsp;Franklin Jones, absolvent těch nejlepších univerzit, jenž si&nbsp;už&nbsp;ale taky stačil nadělat vlastní majetek na&nbsp;vývoji první řady cestovních laptopů, a&nbsp;to prosím ještě v&nbsp;čase, kdy vůbec nebylo jasné, že&nbsp;počítače je&nbsp;možné úspěšně přemístit z&nbsp;pracovních stolů na&nbsp;kolena pasažérů ve&nbsp;vlacích, autobusech, lodích…</span></p>
          <p class="chunk" data-nb-ref-number="3" data-nb-words="122" data-nb-chars="720"><span class="idea" data-nb-ref-number="3" id="idea3" data-nb-words="122" data-nb-chars="720">Úřednice mi&nbsp;vrací pas a&nbsp;Franklin Jones (ale vy&nbsp;mi&nbsp;smíte říkat Franku!) vstupuje do&nbsp;haly, provázen nosičem, který se&nbsp;stará o&nbsp;jeho objemné zavazadlo, jsem poprvé na&nbsp;půdě svobodného Česka (což zní, jako když pohůnek volka pleská!) a&nbsp;Franklin Jones, pardon, Frank, je&nbsp;z&nbsp;toho, vida, tak trochu nejistý v&nbsp;kramflecích (říká se&nbsp;to&nbsp;tak?), vyjdu před halu a&nbsp;vrhnu napřed pohled do&nbsp;vzdálenějšího okolí, na&nbsp;vody, co&nbsp;hučí po&nbsp;lučinách, na&nbsp;bory, co&nbsp;šumí po&nbsp;skalinách, ale hned potom ráčíme zúžit zorný úhel na&nbsp;taxík, k&nbsp;němuž už&nbsp;spěchá můj nosič, a&nbsp;Frank Jones se&nbsp;nechá dovézt k&nbsp;jednomu z&nbsp;nejluxusnějších pražských hotelů, ano, zlatíčka, je&nbsp;to&nbsp;hotel U&nbsp;Žito kouzelníka, přímo na&nbsp;nábřeží stříbropěnné (anebo ať&nbsp;nežeru: zlatopěnné) Vltavy.</span></p>
          <p class="chunk" data-nb-ref-number="4" data-nb-words="108" data-nb-chars="613"><span class="idea" data-nb-ref-number="4" id="idea4" data-nb-words="108" data-nb-chars="613">Pokud si&nbsp;dobře pamatuju, tak kouzelník Žito byl usazen na&nbsp;dvoře krále Václava (správně, byl to&nbsp;Václav&nbsp;IV.! a&nbsp;postupujem k&nbsp;otázce za&nbsp;dva tisíce!), a&nbsp;já zas teď usazen v&nbsp;Žitovi, v&nbsp;pohodlném křesle Žitova restauračního salonku, a&nbsp;na jazyk právě usazuju hostii v&nbsp;podobě šunkového plátku, ale už&nbsp;vzápětí poté zas jinačejší porci, jíž je&nbsp;pohled z&nbsp;okna na&nbsp;vltavské mosty a&nbsp;panoráma Hradčan, které si&nbsp;takto ukládám zákuskovou lopatičkou celé na&nbsp;jazyk, a&nbsp;hle, Hradčany už&nbsp;tají a&nbsp;Frank Jones taje s&nbsp;nimi zapomínaje v&nbsp;šťastné pohodě na&nbsp;všechno nepříjemné a&nbsp;možná i&nbsp;zlé (a&nbsp;možná i&nbsp;velice zlé), co&nbsp;mě&nbsp;v&nbsp;nejbližších dnech čeká.</span></p>
          <p class="chunk" data-nb-ref-number="5" data-nb-words="97" data-nb-chars="537"><span class="idea" data-nb-ref-number="5" id="idea5" data-nb-words="97" data-nb-chars="537">Rozhoduju se, že&nbsp;zůstanu pár dnů v&nbsp;Praze. Ale nejen, abych ji&nbsp;skrz naskrz turisticky prošukal jak paňmáminu seknici, ale mám zde zajisté i&nbsp;svůj úkol. A&nbsp;už hned druhý den se&nbsp;vypravím na&nbsp;Malou Stranu s&nbsp;pošetilým nápadem, že&nbsp;bych tam mohl někde najít Luďka a&nbsp;Pamelu Janáčkovy. Pamele by&nbsp;teď mohlo být tak sedmašedesát, což dnes pro ženskou žádný věk (vložky Chloe, bohatá žeň do&nbsp;zralých let!). V&nbsp;telefonním seznamu najdu na&nbsp;Malé Straně jen dva Janáčky, ale žádný z&nbsp;nich není Luděk, ale jeden z&nbsp;nich může být třeba Luďkův a&nbsp;Pamelin syn, aha.</span></p>
          <p class="chunk" data-nb-ref-number="6" data-nb-words="86" data-nb-chars="522"><span class="idea" data-nb-ref-number="6" id="idea6" data-nb-words="86" data-nb-chars="522">Ing. Miroslava Janáčka zastihnu doma. Ale neví nic o&nbsp;žádné Pamele a&nbsp;Luďkovi. Druhého Janáčka, Leopolda, pak sháním ve&nbsp;dne v&nbsp;noci, dvanáctkrát zajdu k&nbsp;jeho domku na&nbsp;Kampě (potřinácté už&nbsp;radši ne, jsem trochu pověrčivý), pětadvacetkrát telefonuju z&nbsp;Kouzelníka Žita, ale nikdo tam nehodlá vzít Franka Jonese na&nbsp;vědomí. A&nbsp;pak to&nbsp;tedy ještě zkouším s&nbsp;hledáním těch Janáčků, co&nbsp;na&nbsp;Malé Straně nemají telefon, anebo utajili své telefonní číslo. Janáčků je&nbsp;sice jak pulců v&nbsp;rybníce, ale Malá Strana nebude asi ten správnej rybník.</span></p>
          <p class="chunk" data-nb-ref-number="7" data-nb-words="163" data-nb-chars="969"><span class="idea" data-nb-ref-number="7" id="idea7" data-nb-words="163" data-nb-chars="969">Nastěhovali se&nbsp;sem v&nbsp;dvaapadesátém, jak mi&nbsp;tenkrát aspoň tvrdili (Od zítřka jsme, kluku, Malostraňané. Anebo Malostraňáci?), ale mohli se&nbsp;mezitím taky přestěhovat do&nbsp;jiné pražské čtvrti, mohli se&nbsp;vrátit zpátky do&nbsp;Sluk, jenže já&nbsp;moc dobře vím, Franku Jonesi, kde bys je&nbsp;teď nejraději našel: na&nbsp;některém z&nbsp;pražských hřbitovů, takový krásný pozlacený nápis v&nbsp;černém mramoru (Luděk a&nbsp;Pamela Janáčkovi&nbsp;– STAT SUA CUIQUE DIES<a href="./resources/undefined">2</a>) by&nbsp;mi&nbsp;poskytl neskonalou slast u&nbsp;vědomí, že&nbsp;Pámbů si&nbsp;vzal na&nbsp;starost mou pomstu. Neb jakkoliv je&nbsp;nenávidíš (nepochybně se&nbsp;na&nbsp;tobě škaredě provinili, zradili tě&nbsp;a&nbsp;prodali Velmistrovi do&nbsp;Studny, zvlášť když uvážíš, jaks je&nbsp;oba miloval, tou čistou chlapeckou láskou), pověz, co&nbsp;by&nbsp;sis s&nbsp;nimi asi počal, kdybys je&nbsp;tady teď našel? Splnil se&nbsp;tvůj dávný sen, sen z&nbsp;té černé vězeňské kobky, vrátil ses bohat a&nbsp;pod jiným jménem a&nbsp;s&nbsp;novou identitou, vrátil ses jako sám hrabě Monte Christo, ale koukám už&nbsp;bez jeho talentu rozsévat pomstu jak indické konopí.</span></p>
          <p class="chunk" data-nb-ref-number="8" data-nb-words="19" data-nb-chars="97"><span class="idea" data-nb-ref-number="8" id="idea8" data-nb-words="19" data-nb-chars="97">A&nbsp;tak se&nbsp;ještě dnes rozhoduju, že&nbsp;už&nbsp;nemám důvod setrvávat v&nbsp;Praze. Hned ráno se&nbsp;rozjedu do&nbsp;Brna.</span></p>
        </section>
        <section>
          <p class="chunk" data-nb-ref-number="9" data-nb-words="61" data-nb-chars="388"><span class="idea" data-nb-ref-number="9" id="idea9" data-nb-words="61" data-nb-chars="388">V&nbsp;červenci 1968 jsem se&nbsp;poprvé pokusil zjistit něco o&nbsp;svých rodičích. Dřív jsem si&nbsp;netroufal, protože jsem se&nbsp;bál, že&nbsp;bych je&nbsp;tím svým zájmem ohrozil. Ale ani v&nbsp;tom výjimečném roce jsem se&nbsp;do&nbsp;Československa neodvážil vypravit. A&nbsp;tak jsem se&nbsp;obrátil na&nbsp;takovou newyorskou krajanskou organizaci, předválečné a&nbsp;válečné emi­granty, starší pány, kteří tenkrát houfně navštěvovali starou vlast.</span></p>
          <p class="chunk" data-nb-ref-number="10" data-nb-words="49" data-nb-chars="267"><span class="idea" data-nb-ref-number="10" id="idea10" data-nb-words="49" data-nb-chars="267">Vaši rodiče už&nbsp;bohužel v&nbsp;tom domě na&nbsp;Jánské nebydlí. Vyptával jsem se, ale nikdo tam o&nbsp;nich neví. A&nbsp;pak mi&nbsp;kdosi poradil, že&nbsp;v&nbsp;Brně na&nbsp;Bratislavské ulici je&nbsp;takový úřad, kde evidují všechny brněnské občany a&nbsp;za malý poplatek mi&nbsp;tam prý vyhledají adresu vašich rodičů.</span></p>
          <p class="chunk" data-nb-ref-number="11" data-nb-words="17" data-nb-chars="91"><span class="idea" data-nb-ref-number="11" id="idea11" data-nb-words="17" data-nb-chars="91">Pane Bože! polekal jsem se&nbsp;tiše, ale nahlas se&nbsp;zeptal, jestli se&nbsp;teda na&nbsp;ten úřad vypravil.</span></p>
          <p class="chunk" data-nb-ref-number="12" data-nb-words="48" data-nb-chars="270"><span class="idea" data-nb-ref-number="12" id="idea12" data-nb-words="48" data-nb-chars="270">Vypravil, jenže jsem se&nbsp;tam dozvěděl, že&nbsp;když neznám data narození hledaných, nemůže úřad pro mě&nbsp;nic udělat. A&nbsp;tak jsem si&nbsp;říkal, že&nbsp;když koncem srpna poletí do&nbsp;starý vlasti staří sokolíci v&nbsp;čele se&nbsp;sokolem Padevětem, mohli by&nbsp;tam letět i&nbsp;s&nbsp;datem narození vašich rodičů.</span></p>
          <p class="chunk" data-nb-ref-number="13" data-nb-words="38" data-nb-chars="236"><span class="idea" data-nb-ref-number="13" id="idea13" data-nb-words="38" data-nb-chars="236">Zdvořile jsem odmítl, že&nbsp;už&nbsp;je&nbsp;tím rozhodně nechci obtěžovat, ale i&nbsp;kdybych neodmítl, bylo by&nbsp;to&nbsp;prašť jak uhoď, protože Padevětovi sokolové už&nbsp;tam stejně neletěli, neb už&nbsp;tam vlítli jinčí sokolíci, Brežněvovi jasní sokolové na&nbsp;tancích.</span></p>
          <p class="chunk" data-nb-ref-number="14" data-nb-words="15" data-nb-chars="79"><span class="idea" data-nb-ref-number="14" id="idea14" data-nb-words="15" data-nb-chars="79">Po&nbsp;sovětské okupaci jsem dospěl k&nbsp;závěru, že&nbsp;se&nbsp;už&nbsp;nikdy nic nedozvím a&nbsp;šmytec.</span></p>
          <p class="chunk" data-nb-ref-number="15" data-nb-words="101" data-nb-chars="588"><span class="idea" data-nb-ref-number="15" id="idea15" data-nb-words="101" data-nb-chars="588">Pak náhle uběhlo dvaadvacet roků a&nbsp;mým rodičům by&nbsp;bylo už&nbsp;přes sedmdesát, ale stále ještě mohli žít. Na&nbsp;Hradě už&nbsp;Havel jezdil na&nbsp;koloběžce, ale já&nbsp;pořád ještě nesebral odvahu vypravit se&nbsp;domů. Teď už&nbsp;jsem se&nbsp;nemusel bát, že&nbsp;by&nbsp;mě&nbsp;tam někdo vychytal (i kdyby, zbabělost neomlouvá), ale bál jsem se, že&nbsp;Studna ještě pořád ve&nbsp;mně nevyschla (a trauma je&nbsp;prý dostatečnou omluvou, pravil můj newyorský psychoanalytik). Až&nbsp;teď, ve&nbsp;svých dvaašedesáti, ve&nbsp;věku, kdy má&nbsp;člověk možná ještě poslední možnost něco v&nbsp;sobě zlomit, poslední šanci něco se&nbsp;dozvědět, jsem se&nbsp;tedy vypravil do&nbsp;rodného města.</span></p>
          <p class="chunk" data-nb-ref-number="16" data-nb-words="82" data-nb-chars="490"><span class="idea" data-nb-ref-number="16" id="idea16" data-nb-words="82" data-nb-chars="490">Zastavil jsem se&nbsp;ve&nbsp;druhém poschodí domu číslo čtyři na&nbsp;Jánské ulici, před dveřmi, za&nbsp;nimiž jsme bydleli. Co&nbsp;kdybych teď zazvonil a&nbsp;požádal jakéhosi JUDr. Libora Matenu, co&nbsp;to&nbsp;tam teď obývá, jestli by&nbsp;mě&nbsp;neprovedl svým bytem co&nbsp;mauzoleem dětinského mého času. Směl bych se&nbsp;na&nbsp;chvilku posadit na&nbsp;to&nbsp;záchodový prkýnko (na němž jsem kdysi strávil nesčetných hodin, vždyť hajzlík býval mou truccimrou)? Och, že&nbsp;jste prkýnko už&nbsp;dávno vyměnil? Tak za&nbsp;to&nbsp;byste, doktore, zasloužil pěstí do&nbsp;rypáku…</span></p>
          <p class="chunk" data-nb-ref-number="17" data-nb-words="90" data-nb-chars="552"><span class="idea" data-nb-ref-number="17" id="idea17" data-nb-words="90" data-nb-chars="552">Ubytoval jsem se&nbsp;v&nbsp;hotelu International. Z&nbsp;pokoje s&nbsp;výhledem na&nbsp;Špilberk jsem si&nbsp;zavolal na&nbsp;brněnský magistrát a&nbsp;dozvěděl se, že&nbsp;centrální evidence obyvatel je&nbsp;stále ještě na&nbsp;Bratislavské ulici, ale že&nbsp;dnes jsou už&nbsp;osobní data chráněna zákonem. Vypravil jsem se&nbsp;tam a&nbsp;co Franklin Jones nesmírně obtížně prokazoval své synovství, de&nbsp;facto jsem nic neprokázal, ale stodolarovkou jsem probudil soucit v&nbsp;jedné z&nbsp;mateřských úřednic, i&nbsp;posadila se, sviňka, k&nbsp;počítači, aby nakonec jen zjistila, že&nbsp;mí&nbsp;rodiče už&nbsp;dávno nejsou v&nbsp;evidenci, jestli vůbec kdy byli.</span></p>
          <p class="chunk" data-nb-ref-number="18" data-nb-words="86" data-nb-chars="513"><span class="idea" data-nb-ref-number="18" id="idea18" data-nb-words="86" data-nb-chars="513">A&nbsp;znova z&nbsp;hotelového pokoje (díval jsem se&nbsp;přitom, jak se&nbsp;dva bezdomovci s&nbsp;kočárky našvihanými veteší setkali na&nbsp;jedné z&nbsp;cestiček v&nbsp;parku pod Špilberkem a&nbsp;nakukovali si&nbsp;navzájem do&nbsp;kočárků jako zdvořilí rodiče na&nbsp;miminka svých sousedů) obtelefonovávám penziony pro přestárlé a&nbsp;hospice v&nbsp;Brně a&nbsp;okolí. Samozřejmě zbytečně. A&nbsp;takhle mi, dámy a&nbsp;pánové, chvíli trvalo, než jsem pochopil, proč tady vlastně jsem. To&nbsp;hledání rodičů bylo teď už&nbsp;jen záminkou, vždyť jsem moc dobře věděl, že&nbsp;je&nbsp;nemohu najít, že&nbsp;už&nbsp;nežijí.</span></p>
          <p class="chunk" data-nb-ref-number="19" data-nb-words="190" data-nb-chars="1129"><span class="idea" data-nb-ref-number="19" id="idea19" data-nb-words="190" data-nb-chars="1129">A&nbsp;přece jsem udělal ještě poslední pokus, jak se&nbsp;setkat s&nbsp;někým z&nbsp;těch dávných časů. Chodil jsem křížem krážem po&nbsp;Brně a&nbsp;taky těmi místy, kudy jsem kdysi chodíval do&nbsp;školy (škola už&nbsp;tam dnes není, v&nbsp;té budově je&nbsp;teď fitcentrum pohromadě s&nbsp;nějakou zastavárnou a&nbsp;bazarem) a&nbsp;pokoušel se&nbsp;vybavovat jména svých spolužáků, co&nbsp;nejvíc jmen. A&nbsp;když jsem pak večeřel v&nbsp;restauraci svého hotelu, měl jsem vedle talíře laptop a&nbsp;zvláště při hermelínu zapékaném v&nbsp;bramboráčku dělá má&nbsp;paměť divy, ale tentokrát žádná sláva, jedenáct jmen a&nbsp;stop. Nahoře jsem se&nbsp;pak znova posadil k&nbsp;telefonnímu seznamu. Zatímco jsem byl skoro padesát roků pryč, touhle zemí se&nbsp;přehnaly všemožné vichřice hněvu i&nbsp;uragány čecháčkovské vlezprdelnosti a&nbsp;možná i&nbsp;mí spolužáci se&nbsp;před nimi rozprchli do&nbsp;všech koutů světa. Ale jednoho jsem v&nbsp;Zlatých stránkách přece jenom našel. Petra Zeleného. Nebyl jsem si&nbsp;samozřejmě jist, jestli PhDr.&nbsp;Petr Zelený je&nbsp;ten Zelený Chrchel, jak jsme mu&nbsp;ve&nbsp;třídě (především mou zásluhou, to&nbsp;já&nbsp;vymýšlel tahle přiléhavá přízviska) říkali. Takže mi&nbsp;nezbude než si&nbsp;to&nbsp;ověřit. Ale ne&nbsp;po&nbsp;telefonu. Vypravil jsem se&nbsp;do&nbsp;Králova Pole, kde bydlel.</span></p>
          <p class="chunk" data-nb-ref-number="20" data-nb-words="19" data-nb-chars="99"><span class="idea" data-nb-ref-number="20" id="idea20" data-nb-words="19" data-nb-chars="99">Nepoznal mě. Však já&nbsp;jeho taky ne. Stál tam ve&nbsp;dveřích a&nbsp;koukali jsme na&nbsp;sebe, dva srandovní dědci.</span></p>
          <p class="chunk" data-nb-ref-number="21" data-nb-words="15" data-nb-chars="98"><span class="idea" data-nb-ref-number="21" id="idea21" data-nb-words="15" data-nb-chars="98">Hledám jistého Petra Zeleného, co&nbsp;chodil na&nbsp;začátku padesátých let do&nbsp;školy na&nbsp;Simonidesově ulici.</span></p>
          <p class="chunk" data-nb-ref-number="22" data-nb-words="1" data-nb-chars="5"><span class="idea" data-nb-ref-number="22" id="idea22" data-nb-words="1" data-nb-chars="5">Kývl.</span></p>
          <p class="chunk" data-nb-ref-number="23" data-nb-words="9" data-nb-chars="58"><span class="idea" data-nb-ref-number="23" id="idea23" data-nb-words="9" data-nb-chars="58">Ahoj, Chrchle. Já&nbsp;jsem Rikitan, jestli si&nbsp;ještě vzpomínáš.</span></p>
          <p class="chunk" data-nb-ref-number="24" data-nb-words="76" data-nb-chars="499"><span class="idea" data-nb-ref-number="24" id="idea24" data-nb-words="76" data-nb-chars="499">(Vidíte, to&nbsp;jsem vám zapomněl říct. Rikitan je&nbsp;jméno takového supermana z&nbsp;jednoho slavného klukovského románku. Když jsem vymýšlel přízviska pro své spolužáky, Rikitana jsem si&nbsp;vymínil pro sebe. A&nbsp;ještě využiju té&nbsp;odbočky, abych se&nbsp;přiznal, že&nbsp;říkat někomu Chrchle, Chrchlíku, mi&nbsp;teď už&nbsp;činilo značné potíže. Ale nikoli z&nbsp;jakési přehnané ohleduplnosti, nýbrž z&nbsp;jazykové neohebnosti, protože když víc než čtyřicet roků neotvíráte svůj českej zobák, stanou se&nbsp;vám z&nbsp;některých českých slov jazykolamy.)</span></p>
          <p class="chunk" data-nb-ref-number="25" data-nb-words="20" data-nb-chars="127"><span class="idea" data-nb-ref-number="25" id="idea25" data-nb-words="20" data-nb-chars="127">Pozval jsem Chrchla na&nbsp;pivo. Seděli jsme v&nbsp;restaurační zahrádce na&nbsp;Palackého třídě a&nbsp;chvíli jen tak pozorovali pouliční cvrkot.</span></p>
          <p class="chunk" data-nb-ref-number="26" data-nb-words="25" data-nb-chars="156"><span class="idea" data-nb-ref-number="26" id="idea26" data-nb-words="25" data-nb-chars="156">Chrchel si&nbsp;docela živě vzpomínal, jak jsem se&nbsp;tenkrát ztratil, jak jsem zmizel. Byla to&nbsp;přece jenom dost mimořádná událost, která vzrušila všechny ve&nbsp;škole.</span></p>
          <p class="chunk" data-nb-ref-number="27" data-nb-words="19" data-nb-chars="103"><span class="idea" data-nb-ref-number="27" id="idea27" data-nb-words="19" data-nb-chars="103">Dokonce o&nbsp;tobě psali v&nbsp;novinách. Že&nbsp;ses utopil někde… teďka nevím, jestli v&nbsp;Sázavě nebo snad v&nbsp;Rokytné?</span></p>
          <p class="chunk" data-nb-ref-number="28" data-nb-words="2" data-nb-chars="9"><span class="idea" data-nb-ref-number="28" id="idea28" data-nb-words="2" data-nb-chars="9">V&nbsp;Sázavě.</span></p>
          <p class="chunk" data-nb-ref-number="29" data-nb-words="9" data-nb-chars="52"><span class="idea" data-nb-ref-number="29" id="idea29" data-nb-words="9" data-nb-chars="52">Ale nenašli tvý tělo. Však ty&nbsp;ses, koukám, neutopil.</span></p>
          <p class="chunk" data-nb-ref-number="30" data-nb-words="3" data-nb-chars="17"><span class="idea" data-nb-ref-number="30" id="idea30" data-nb-words="3" data-nb-chars="17">Ale utopil, vole.</span></p>
          <p class="chunk" data-nb-ref-number="31" data-nb-words="44" data-nb-chars="271"><span class="idea" data-nb-ref-number="31" id="idea31" data-nb-words="44" data-nb-chars="271">Chrchel se&nbsp;zasmál: No&nbsp;jasan, Rikitane. Ale ještě tady bylo něco zajímavýho, pokračoval. Něco podobnýho se&nbsp;totiž tentýž týden stalo mýmu strýci. Tedy co&nbsp;to&nbsp;plácám, chci říct, jeho synovi, mýmu bratranci. Utopil se&nbsp;v&nbsp;brněnské přehradě. A&nbsp;jeho tělíčko se&nbsp;taky nikdy nenašlo.</span></p>
          <p class="chunk" data-nb-ref-number="32" data-nb-words="4" data-nb-chars="16"><span class="idea" data-nb-ref-number="32" id="idea32" data-nb-words="4" data-nb-chars="16">A&nbsp;kolik mu&nbsp;bylo?</span></p>
          <p class="chunk" data-nb-ref-number="33" data-nb-words="9" data-nb-chars="43"><span class="idea" data-nb-ref-number="33" id="idea33" data-nb-words="9" data-nb-chars="43">Copak já&nbsp;vím. No&nbsp;byl to&nbsp;ještě děsnej prcek.</span></p>
          <p class="chunk" data-nb-ref-number="34" data-nb-words="34" data-nb-chars="222"><span class="idea" data-nb-ref-number="34" id="idea34" data-nb-words="34" data-nb-chars="222">Aha. A&nbsp;zavřel jsem oči. (Karl Liebknecht alias Jonathan Houghton. Někdy v&nbsp;roce 1974 spáchal sebevraždu. Z&nbsp;nejvyššího poschodí mrakodrapu Sears Tower v&nbsp;Chicagu.) Když jsem oči otevřel, vidím, že&nbsp;mě&nbsp;Chrchel zvědavě pozoruje.</span></p>
          <p class="chunk" data-nb-ref-number="35" data-nb-words="12" data-nb-chars="78"><span class="idea" data-nb-ref-number="35" id="idea35" data-nb-words="12" data-nb-chars="78">Vlastně se&nbsp;jmenuju Franklin Jones. Nikdys mě&nbsp;neviděl, nikdy jsme se&nbsp;nesetkali.</span></p>
          <p class="chunk" data-nb-ref-number="36" data-nb-words="39" data-nb-chars="207"><span class="idea" data-nb-ref-number="36" id="idea36" data-nb-words="39" data-nb-chars="207">Ale Chrchel se&nbsp;zas zasmál. Musel být ze&nbsp;mě&nbsp;na&nbsp;větvi. A&nbsp;chytil mě&nbsp;za&nbsp;rukáv: Počkej, ještě neutíkej, dáme si&nbsp;ještě pivčo! Ale mě&nbsp;už&nbsp;nezajímal. Položil jsem na&nbsp;stolek peníze a&nbsp;vytrhl se&nbsp;mu. Čau, čau, Chrchlíku!</span></p>
          <p class="chunk" data-nb-ref-number="37" data-nb-words="27" data-nb-chars="145"><span class="idea" data-nb-ref-number="37" id="idea37" data-nb-words="27" data-nb-chars="145">Setkáním s&nbsp;Chrchlem jsem si&nbsp;znova ověřil, že&nbsp;se&nbsp;to&nbsp;fakt všechno kdysi stalo. A&nbsp;že to&nbsp;nebyl tenkrát před padesáti lety jen svět přízraků a&nbsp;chimér.</span></p>
          <p class="chunk" data-nb-ref-number="38" data-nb-words="68" data-nb-chars="440"><span class="idea" data-nb-ref-number="38" id="idea38" data-nb-words="68" data-nb-chars="440">Nicméně ten svět mě&nbsp;stále pevně držel v&nbsp;náručí. Proto mě&nbsp;například vůbec nepřekvapilo, že&nbsp;se&nbsp;jedna ze&nbsp;servírek v&nbsp;Internationalu dost podobá Rose Luxemburgové. A&nbsp;taky si&nbsp;hned všimla, že&nbsp;jí&nbsp;ten postarší elegantní Američan věnuje jakousi pozornost. A&nbsp;pro ni&nbsp;zřejmě byla má&nbsp;už&nbsp;lehounce pošramocená čeština nepřeslechnutelným projevem noblesy. A&nbsp;když jsem pak v&nbsp;restauraci večeřel kynuté knedlíky sypané tvarohem, chvilku se&nbsp;nade mnou zastavila.</span></p>
          <p class="chunk" data-nb-ref-number="39" data-nb-words="27" data-nb-chars="144"><span class="idea" data-nb-ref-number="39" id="idea39" data-nb-words="27" data-nb-chars="144">Nezlobte se, mohu se&nbsp;vás na&nbsp;něco zeptat. Už&nbsp;včera jsem si&nbsp;všimla, že&nbsp;se&nbsp;vyhýbáte masitým jídlům. Děláte to&nbsp;pro zdraví anebo z&nbsp;lásky ke&nbsp;zvířatům?</span></p>
          <p class="chunk" data-nb-ref-number="40" data-nb-words="37" data-nb-chars="213"><span class="idea" data-nb-ref-number="40" id="idea40" data-nb-words="37" data-nb-chars="213">Naznačil jsem, aby se&nbsp;ke&nbsp;mně sklonila, že&nbsp;jí&nbsp;chci něco svěřit. Víte, byl jsem třicet roků v&nbsp;New Yorku městským katem. A&nbsp;my kati jsme všichni vegoši. Nejvýkonnější kat v&nbsp;dějinách, Adolf Hitler, byl taky vegetarián.</span></p>
          <p class="chunk" data-nb-ref-number="41" data-nb-words="21" data-nb-chars="125"><span class="idea" data-nb-ref-number="41" id="idea41" data-nb-words="21" data-nb-chars="125">Hleděla na&nbsp;mě&nbsp;nevědouc, jak to&nbsp;přijmout. A&nbsp;dobře jí&nbsp;tak. Zachovala se&nbsp;neprofesionálně. Servírka se&nbsp;nemá co&nbsp;vybavovat s&nbsp;hosty.</span></p>
          <p class="chunk" data-nb-ref-number="42" data-nb-words="122" data-nb-chars="775"><span class="idea" data-nb-ref-number="42" id="idea42" data-nb-words="122" data-nb-chars="775">Můj newyorský psychoanalytik (někdejší asistent slavné psy­choanalytičky Karen Horneyové) mě&nbsp;stále víc a&nbsp;víc postrkoval k&nbsp;tomu, abych se&nbsp;pokusil vyrvat z&nbsp;náruče chimér. Až&nbsp;mě&nbsp;posléze dostrkal k&nbsp;tomu, že&nbsp;jsem se&nbsp;ozval Zoji Kosmoděmjanské, zatelefonoval jí&nbsp;do&nbsp;Washingtonu a&nbsp;domluvil si&nbsp;schůzku. Neviděl jsem ji&nbsp;už&nbsp;strašná léta, nechci to&nbsp;tady počítat, teď se&nbsp;jmenovala Carol Perryová a&nbsp;předtím Carol Meyersová. A&nbsp;ještě předtím Carol Hendersonová. Její první manžel Roger Meyers byl z&nbsp;té rodiny bankéřů Meyersů. Po&nbsp;jeho brzké smrti to&nbsp;chvíli vypadalo, že&nbsp;Zoja Kosmoděmjanská rozbije manželství JFK, ale CIA dělala, co&nbsp;mohla, aby tomu zabránila. Takže si&nbsp;nakonec ulovila Perryho, který byl jedenáctým nejbohatším na&nbsp;světě. Bohatství a&nbsp;moc ji&nbsp;už&nbsp;zajímaly, abych tak řekl, an&nbsp;sich.</span></p>
          <p class="chunk" data-nb-ref-number="43" data-nb-words="80" data-nb-chars="522"><span class="idea" data-nb-ref-number="43" id="idea43" data-nb-words="80" data-nb-chars="522">Zoja Kosmoděmjanská, jak mi&nbsp;pak prozradila, zkoušela všemožné diety, ale když jsem ji&nbsp;po&nbsp;těch dlouhých letech zas uviděl, polekal jsem se. Samozřejmě už&nbsp;tenkrát, vzpomínáte si, byla kulička (Míša Kulička v&nbsp;rodném lese), však teď ohavně zdýňovatěla, ale přesto pořád dál vyzařovala sex, byla obrovskou živou monstrancí sexu, doslova sexudárným sluncem, před nímž někteří mužští rovnou padali na&nbsp;kolena a&nbsp;jiní zas byli ochotni navléci se&nbsp;třeba i&nbsp;do kosmonautických skafandrů, jen aby se&nbsp;chránili před jejím zhoubným zářením.</span></p>
          <p class="chunk" data-nb-ref-number="44" data-nb-words="151" data-nb-chars="884"><span class="idea" data-nb-ref-number="44" id="idea44" data-nb-words="151" data-nb-chars="884">Představoval jsem si&nbsp;(a to&nbsp;byl taky záměr mého psychoanalytika), že&nbsp;se&nbsp;Zojou Kosmoděmjanskou proberu a&nbsp;taky důkladně properu všechno, co&nbsp;se&nbsp;s&nbsp;námi dělo ve&nbsp;Studni a&nbsp;pak ve&nbsp;Velmistrově sklepení a&nbsp;co jsme se&nbsp;až&nbsp;dosud snažili odsouvat co&nbsp;nejdál do&nbsp;nepaměti. A&nbsp;taky samozřejmě to, co&nbsp;se&nbsp;s&nbsp;námi stalo po&nbsp;našem útěku ze&nbsp;sklepa. Tedy jistě i&nbsp;tu cestu dlouhým tunelem, který nás vyvedl z&nbsp;městské kanalizace až&nbsp;do&nbsp;svobodného světa. (Ten tunel měl být Velmistrovým mistrovským dílkem, ano, tím, co&nbsp;mu&nbsp;svěřili po&nbsp;likvidaci Studny. Touhle podzemní „cestou svobody“ se&nbsp;měli na&nbsp;Západ vyvádět vlci v&nbsp;rouše beránků, agenti v&nbsp;rouše kopečkářů, tudy se&nbsp;měli vyplivovat ve&nbsp;velkém jak osiny a&nbsp;plevy z&nbsp;fukaru mlátičky všichni ti, co&nbsp;pak infikovali exilové spolky a&nbsp;společenství, anebo&nbsp;– v&nbsp;případě tzv. nelegálů&nbsp;– čekat tam v&nbsp;utajení jako „spící agenti“, až&nbsp;udeří jejich hodina, až&nbsp;„poslední bitva vzplane“.)</span></p>
          <p class="chunk" data-nb-ref-number="45" data-nb-words="86" data-nb-chars="524"><span class="idea" data-nb-ref-number="45" id="idea45" data-nb-words="86" data-nb-chars="524">Představoval jsem si, že&nbsp;se&nbsp;Zojou Kosmoděmjanskou taky zrekapitulujem a&nbsp;vyhodnotíme ta&nbsp;prvá léta našeho pobytu v&nbsp;zahraničí, kdy jsme ještě drželi pohromadě a&nbsp;vydávali se&nbsp;za&nbsp;uprchlé děti kulaků a&nbsp;třídních nepřátel, pro něž rodiče v&nbsp;potu tváře vyhrabali a&nbsp;vybourali ten tunel ku&nbsp;svobodě. A&nbsp;taky jsem chtěl konečně porozumět tomu, proč jsem tenkrát ještě žil v&nbsp;přesvědčení, že&nbsp;musím naplnit Velmistrův odkaz a&nbsp;kvůli tomu nás ukrýt třeba i&nbsp;v&nbsp;kapitalistické cizině, dokud se&nbsp;u&nbsp;nás zas nevrátí k&nbsp;moci věrní stoupenci Nesmrtelného.</span></p>
          <p class="chunk" data-nb-ref-number="46" data-nb-words="100" data-nb-chars="649"><span class="idea" data-nb-ref-number="46" id="idea46" data-nb-words="100" data-nb-chars="649">Ale americká CIA z&nbsp;nás po&nbsp;nehynoucím úsilí nakonec dostala pravdu. Včetně našich nejintimnějších tajemství, řeholních jmen z&nbsp;hagiografie revolucí. A&nbsp;byla to&nbsp;pro americkou bezpečnostní službu tak šokující informace, že&nbsp;se&nbsp;ji&nbsp;rozhodli nikdy nezveřejnit, neboť by&nbsp;to&nbsp;mohlo zapříčinit nepřekonatelné překážky v&nbsp;chystaných mírových iniciativách a&nbsp;Sovětský svaz by&nbsp;se&nbsp;odhalením takových skutečností mohl cítit dotčen a&nbsp;obrátit zády k&nbsp;uvolňovacím procesům. A&nbsp;proto nás CIA přemístila ze&nbsp;západní Evropy za&nbsp;oceán a&nbsp;rozhodili nás co&nbsp;nejdál od&nbsp;sebe a&nbsp;přidělili nám anglická jména a&nbsp;zas novou identitu a&nbsp;každému slušný životní standard a&nbsp;podíl na&nbsp;americkém snu.</span></p>
          <p class="chunk" data-nb-ref-number="47" data-nb-words="81" data-nb-chars="458"><span class="idea" data-nb-ref-number="47" id="idea47" data-nb-words="81" data-nb-chars="458">A&nbsp;taky jsem si&nbsp;představoval, že&nbsp;se&nbsp;Zojou Kosmoděmjanskou vyhodnotíme i&nbsp;to, jak jsme my&nbsp;dva dokázali celkem dosti rychle pochopit, jak se&nbsp;věci mají, a&nbsp;dostat se&nbsp;tak z&nbsp;područí Velmistrových idejí. Jenže to&nbsp;přece vůbec neznamená, že&nbsp;už&nbsp;jsme z&nbsp;toho navždy venku. A&nbsp;tady bych například moc rád věděl, jestli i&nbsp;Zoja Kosmoděmjanská ví, že&nbsp;ve&nbsp;skutečnosti je&nbsp;v&nbsp;nás Studna už&nbsp;navěky a&nbsp;nedokážeme ji&nbsp;už&nbsp;ničím zasypat a&nbsp;její otrávená voda vyrazí každou chvíli na&nbsp;povrch.</span></p>
          <p class="chunk" data-nb-ref-number="48" data-nb-words="108" data-nb-chars="666"><span class="idea" data-nb-ref-number="48" id="idea48" data-nb-words="108" data-nb-chars="666">Ve&nbsp;Studni jsme byli vycepováni jako fanatičtí stoupenci revolučních idejí, ale zároveň jako jejich nepřátelé. Měli jsme se&nbsp;ztotožnit se&nbsp;jmény svatých mučedníků revolucí, ale zároveň jsme se&nbsp;v&nbsp;každodenních exerciciích obviňovali z&nbsp;nenávisti k&nbsp;revoluci. A&nbsp;tahle děsivá rozpolcenost byla odstranitelná pouze naší smrtí, jež se&nbsp;nám měla stát tou nejsladší odměnou. Měli jsme posloužit revoluci, jíž jsme byli na&nbsp;život a&nbsp;na smrt oddáni, právě tím, že&nbsp;budem popraveni jako její zrádci. (Teď se&nbsp;vám může zdát, že&nbsp;právě tohle jste už&nbsp;ode mě&nbsp;nejednou slyšeli. Ale rád bych, aby se&nbsp;vám ten mechanismus, jemuž jsme byli podřízeni, vryl do&nbsp;paměti. On&nbsp;je&nbsp;klíčem k&nbsp;následujícímu.)</span></p>
          <p class="chunk" data-nb-ref-number="49" data-nb-words="76" data-nb-chars="444"><span class="idea" data-nb-ref-number="49" id="idea49" data-nb-words="76" data-nb-chars="444">Byl jsem si&nbsp;jist, že&nbsp;něčemu tak složitému a&nbsp;rozpornému nemohou ta&nbsp;děcka nikdy porozumět. A&nbsp;když jsem je&nbsp;pozoroval ve&nbsp;Studni i&nbsp;ve Velmistrově sklepení, připadala mi&nbsp;tak povrchní a&nbsp;netečná. Ale můj newyorský psychoanalytik mi&nbsp;vysvětlil, že&nbsp;zatímco já&nbsp;to&nbsp;všechno přijal především jako ideu, tedy hlavou, tedy rozumem, ta&nbsp;děcka tomu propadla srdcem i&nbsp;duší, i&nbsp;když to&nbsp;na&nbsp;první pohled nebylo někdy znát a&nbsp;měl jsem pocit, že&nbsp;jsou to&nbsp;takoví komedianti.</span></p>
          <p class="chunk" data-nb-ref-number="50" data-nb-words="131" data-nb-chars="770"><span class="idea" data-nb-ref-number="50" id="idea50" data-nb-words="131" data-nb-chars="770">V&nbsp;Americe, už&nbsp;na&nbsp;prahu dospělosti a&nbsp;často už&nbsp;pěkný kus za&nbsp;jejím prahem (ale bez schopnosti ho&nbsp;opravdu překročit) a&nbsp;už s&nbsp;novou identitou a&nbsp;novými jmény&nbsp;– už&nbsp;jako Ernest Crompton, John Phips, Harold Mookey, Davis Fales, Thomas McNeely, Bruce Coolidge, Jeff Bendrix, Francis King, Anthony Buttler, Roy Fraser, Conrad Howard, William Granett, Jack Queens, Sam Migby, Henry Sharp a&nbsp;tak dále a&nbsp;tak dál&nbsp;– jeden po&nbsp;druhém volili dobrovolnou smrt. Stali se&nbsp;absolutními mistry v&nbsp;umění sebevražd, sami se&nbsp;co&nbsp;nejvynalézavěji popravovali. A&nbsp;přestože jsme žili rozfrcaní po&nbsp;celé Americe, tohle se&nbsp;ke&nbsp;mně vždycky doneslo. Vždycky totiž dbali taky na&nbsp;to, aby se&nbsp;to&nbsp;doneslo i&nbsp;do samých pekel, kde teď nejspíš pobýval náš Velmistr. Aby se&nbsp;tam dozvěděl, že&nbsp;jdeme na&nbsp;smrt, jak přikázal nám.</span></p>
          <p class="chunk" data-nb-ref-number="51" data-nb-words="124" data-nb-chars="808"><span class="idea" data-nb-ref-number="51" id="idea51" data-nb-words="124" data-nb-chars="808">Například Stuart Bryan (Oleg Koševoj) sestoupil v&nbsp;Mexickém zálivu do&nbsp;obrovské hloubky a&nbsp;tam se&nbsp;odstřihl od&nbsp;kyslíku. Davis Fales (Jean Paul Marat) přelezl ohradu vojenského objektu střeženého zběsilými psy a&nbsp;nechal se&nbsp;roztrhat na&nbsp;kusy. Bruce Coolidge (Julius Fučík), majitel prosperujícího obchůdku se&nbsp;stojacími lampami, se&nbsp;oběsil ve&nbsp;své výkladní skříni na&nbsp;jedné z&nbsp;nich. Percival Griffiths (Pavlík Morozov) přecházel ulici v&nbsp;chodící reklamě a&nbsp;uprostřed rušné křižovatky se&nbsp;vyhodil do&nbsp;povětří a&nbsp;vzal s&nbsp;sebou dvacet náhodných chodců, umíraly tam i&nbsp;ženy a&nbsp;malé děti. A&nbsp;vztah mezi Dolly Trumbleovou (Rosou Luxemburgovou) a&nbsp;Tomem Sparksem (Kim Son-do) se&nbsp;v&nbsp;Americe velice rychle rozpadl, a&nbsp;tak ani je&nbsp;už&nbsp;nic nezachránilo před sebevraždou. Takže jsme zůstali se&nbsp;Zojou Kosmoděmjanskou (Carol Perryovou) nakonec sami.</span></p>
          <p class="chunk" data-nb-ref-number="52" data-nb-words="101" data-nb-chars="634"><span class="idea" data-nb-ref-number="52" id="idea52" data-nb-words="101" data-nb-chars="634">O&nbsp;tomhle všem jsem s&nbsp;ní chtěl mluvit v&nbsp;jakémsi sebezpytném psychoterapeutickém maratonu a&nbsp;můj psychoanalytik (ale taky psychoanalytik Carol Perryové) do&nbsp;toho vkládal velké naděje. Ale když jsem se&nbsp;pak se&nbsp;Zojou (Carol) ve&nbsp;Washingtonu setkal, byla z&nbsp;toho jen bezedná pitka, zakončená ještě bezednější postelí. Ráno mi&nbsp;pak Carol (Zoja) řekla: Tak co, bratříčku? Čímž mě&nbsp;tedy docela vytočila, protože mi&nbsp;to&nbsp;cosi dávného připomnělo, jenže já&nbsp;honem nevěděl co&nbsp;(správně hádáte: mé&nbsp;„incestní sbratření“ s&nbsp;Pamelou a&nbsp;Luďkem), ale pak jsem si&nbsp;uvědomil, že&nbsp;Zoja (Carol) tím zajisté míní, jak jsme si&nbsp;podobni a&nbsp;blízcí svou parádní nezničitelností.</span></p>
          <p class="chunk" data-nb-ref-number="53" data-nb-words="127" data-nb-chars="781"><span class="idea" data-nb-ref-number="53" id="idea53" data-nb-words="127" data-nb-chars="781">Vrátil jsem se&nbsp;do&nbsp;New Yorku s&nbsp;pocitem, že&nbsp;to&nbsp;byla naprosto zbytečná cesta. Vystoupil jsem z&nbsp;taxíku (nesnáším metro, podzemní prostory klenutých chodeb mě, tuším proč, děsí) na&nbsp;Times Square, kde má&nbsp;ordinaci můj psychoanalytik (v&nbsp;tomtéž poschodí je&nbsp;i&nbsp;jedno z&nbsp;newyorských panoptik, kam si&nbsp;doktor Schnagel vždycky odskočí, když poklesne na&nbsp;duchu, a&nbsp;okouzleně pak hledí na&nbsp;nanebevzetí C. G. Junga, kterého zvedají, snad po&nbsp;Jákobově žebříku, Paracelsus s&nbsp;Nostradamem), a&nbsp;když jsem si&nbsp;o&nbsp;devadesát minut později zas taxíka mávl, už&nbsp;jsem věděl, že&nbsp;to&nbsp;tedy zkousnu a&nbsp;poletím do&nbsp;Evropy a&nbsp;zkusím se&nbsp;podívat tam, kde můj příběh před padesáti lety začal. (Nikdy se&nbsp;toho nezbavíte, Franku, když neseberete odvahu zlomit to, když neseberete odvahu znova se&nbsp;tam podívat, pravil můj psychoanalytik.)</span></p>
          <p class="chunk" data-nb-ref-number="54" data-nb-words="31" data-nb-chars="172"><span class="idea" data-nb-ref-number="54" id="idea54" data-nb-words="31" data-nb-chars="172">Ale tentokrát to&nbsp;kupodivu fungovalo. Jen co&nbsp;jsme přistáli v&nbsp;Ruzyni a&nbsp;udělal jsem první kroky z&nbsp;letištní haly, to&nbsp;vyprávění se&nbsp;ve&nbsp;mně samo rozběhlo a&nbsp;našel jsem svůj příběh:</span></p>
          <p class="chunk" data-nb-ref-number="55" data-nb-words="53" data-nb-chars="319"><span class="idea" data-nb-ref-number="55" id="idea55" data-nb-words="53" data-nb-chars="319"><em>Toho dne, kdy můj příběh začal, jsem bohužel nebyl varován nejmenší předtuchou, naprosto ničím, co&nbsp;by&nbsp;se&nbsp;na&nbsp;mé&nbsp;soukromé obloze zjevilo jako zlé znamení. A&nbsp;jistě, proč taky? Nikdo tam zvenku nemá přece povinnost nás varovat, když náš vnitřní gyroskop neplní tuhle funkci, když rozum, cit a&nbsp;intuice nás nechají ve&nbsp;štychu…</em></span></p>
          <p class="chunk" data-nb-ref-number="56" data-nb-words="39" data-nb-chars="189"><span class="idea" data-nb-ref-number="56" id="idea56" data-nb-words="39" data-nb-chars="189">A&nbsp;komu že&nbsp;jsem to&nbsp;vyprávěl? No&nbsp;přece těm porotcům, co&nbsp;sedí ve&nbsp;mně, co&nbsp;sedí v&nbsp;každém z&nbsp;nás, pokud jste je&nbsp;ještě nevyštvali, těm neúplatným, co&nbsp;posuzují naše činy, ať&nbsp;už&nbsp;se&nbsp;nám to&nbsp;líbí či&nbsp;ne.</span></p>
          <p class="chunk" data-nb-ref-number="57" data-nb-words="71" data-nb-chars="412"><span class="idea" data-nb-ref-number="57" id="idea57" data-nb-words="71" data-nb-chars="412">Ale přece jenom mi&nbsp;ještě chvíli trvalo, než jsem pochopil, že&nbsp;právě kvůli tomu jsem tady a&nbsp;že přesně tohle mínil můj psychoanalytik, když mě&nbsp;přesvědčil, abych se&nbsp;sem vypravil. To&nbsp;hledání mých rodičů a&nbsp;všech těch dávných účastníků dávných dějů, to&nbsp;nebylo vůbec důležité. Chodil jsem od&nbsp;ničeho k&nbsp;ničemu, nikde jsem neuspěl a&nbsp;nic nového se&nbsp;nedozvěděl, ale to&nbsp;podstatné se&nbsp;už&nbsp;dálo: proměnil jsem své trauma v&nbsp;příběh.</span></p>
        </section>
        <section>
          <p class="chunk" data-nb-ref-number="58" data-nb-words="102" data-nb-chars="586"><span class="idea" data-nb-ref-number="58" id="idea58" data-nb-words="102" data-nb-chars="586">A&nbsp;teď už&nbsp;je&nbsp;můj příběh u&nbsp;konce, anebo téměř u&nbsp;konce, už&nbsp;jsem vám ho&nbsp;odvyprávěl celý, anebo téměř celý, a&nbsp;za pár dnů se&nbsp;už&nbsp;zase vracím do&nbsp;New Yorku. Ale přiznám se, dámy a&nbsp;pánové, mé&nbsp;trpělivé publikum, že&nbsp;když jsem se&nbsp;rozhodl pojmout svůj život právě takhle, ocenil bych teď třeba jen maličkou náhodu, která by&nbsp;to&nbsp;přece jenom trochu vypointovala, tak jak náhody tradičně fungují v&nbsp;těch nejlepších i&nbsp;nejmizernějších příbězích. Aspoň maličkou, rozmarnou náhodičku, kudrlinku osudu. A&nbsp;proto jsem se&nbsp;rozhodl ještě pár dnů posečkat a&nbsp;ještě se&nbsp;pár dnů věnovat pozorování života v&nbsp;rodném městě.</span></p>
          <p class="chunk" data-nb-ref-number="59" data-nb-words="42" data-nb-chars="243"><span class="idea" data-nb-ref-number="59" id="idea59" data-nb-words="42" data-nb-chars="243">Dneska je&nbsp;sobota, 8.&nbsp;září 2001, a&nbsp;ještě pořád nádherné babí léto. V&nbsp;kiosku před hotelem si&nbsp;kupuju sobotní noviny a&nbsp;nechávám se&nbsp;strhnout víkendovým proudem a&nbsp;po chvíli zjišťuju, že&nbsp;už&nbsp;sedím v&nbsp;tramvaji a&nbsp;jedu se&nbsp;sluncechtivou tlupou na&nbsp;přehradu.</span></p>
          <p class="chunk" data-nb-ref-number="60" data-nb-words="105" data-nb-chars="587"><span class="idea" data-nb-ref-number="60" id="idea60" data-nb-words="105" data-nb-chars="587">Když jsem jel naposledy na&nbsp;brněnskou přehradu, tedy v&nbsp;červenci 1952, jel jsem ještě v&nbsp;takovém tom letním, otevřeném voze, jaké už&nbsp;dnes v&nbsp;Brně nevidět. (Ale jaké ještě možná potkáte v&nbsp;San Francisku a&nbsp;v&nbsp;L.&nbsp;A.) Vzpomínám si, jak bylo tenkrát dusno a&nbsp;jak nás cestou chytila horká červencová sprška a&nbsp;jak vtrhla na&nbsp;zadní plošinu a&nbsp;protáhla se&nbsp;celou šalinou a&nbsp;jak jsme pak vystupovali z&nbsp;tramvaje jako ze&nbsp;sauny a&nbsp;už se&nbsp;těšili do&nbsp;přehradní nádrže, v&nbsp;níž tenkrát (i&nbsp;v&nbsp;těch největších vedrech) bývala vychlazená voda, jako by&nbsp;ji&nbsp;tam právě nanosili v&nbsp;bečkách a&nbsp;kádích z&nbsp;hlubokého, hlubokého sklepa.</span></p>
          <p class="chunk" data-nb-ref-number="61" data-nb-words="71" data-nb-chars="433"><span class="idea" data-nb-ref-number="61" id="idea61" data-nb-words="71" data-nb-chars="433">Na&nbsp;konečné jsem s&nbsp;ostatními vystoupil a&nbsp;sestoupil až&nbsp;k&nbsp;přístavu, kde už&nbsp;čekala loď Dallas. (Přemýšlel jsem: je&nbsp;tak pojmenována na&nbsp;počest toho příšerného televizního seriálu anebo na&nbsp;počest atentátu?) Kritický pohled na&nbsp;kotvící Dallas mě&nbsp;nenaplnil důvěrou, že&nbsp;by&nbsp;tam servírovali petit déjeuner, a&nbsp;já dnes z&nbsp;hotelu tak spěchal, že&nbsp;jsem se&nbsp;zapomněl nasnídat. A&nbsp;tak jsem se&nbsp;obratně vysmekl z&nbsp;davu a&nbsp;zamířil k&nbsp;prázdné zahradní restauraci.</span></p>
          <p class="chunk" data-nb-ref-number="62" data-nb-words="121" data-nb-chars="688"><span class="idea" data-nb-ref-number="62" id="idea62" data-nb-words="121" data-nb-chars="688">Posadil jsem se&nbsp;u&nbsp;stolku pod kaštanem, otevřel noviny a&nbsp;díval se&nbsp;z&nbsp;líného odstupu, jak se&nbsp;pasažéři hrnou na&nbsp;palubu po&nbsp;houpajícím se&nbsp;můstku. A&nbsp;když se&nbsp;po&nbsp;chvíli objevil číšník a&nbsp;já si&nbsp;u&nbsp;něho objednal to&nbsp;nejlepší, co&nbsp;dům dá, zmobilizoval jsem tím veškerou jeho vitalitu a&nbsp;okamžitě začal snášet příbory, ubrousky, košíky, šálky, skleničky, solničky, cukřenky, celou sadu ingrediencí a&nbsp;párátek a&nbsp;nakonec se&nbsp;přihnal s&nbsp;jakousi papírovou krabicí a&nbsp;hle, přiklekl a&nbsp;po čtyřech se&nbsp;začal sápat pod můj stůl, až&nbsp;jsem se&nbsp;lekl, že&nbsp;mi&nbsp;pod stolem začne čistit boty, ale jen do&nbsp;krabice sebral ježka, co&nbsp;mi&nbsp;blaženě spal u&nbsp;nohou. (Budu ho&nbsp;mít k&nbsp;snídani? Což by&nbsp;byla těžká rána mému zavilému vegetariánství.)</span></p>
          <p class="chunk" data-nb-ref-number="63" data-nb-words="185" data-nb-chars="1073"><span class="idea" data-nb-ref-number="63" id="idea63" data-nb-words="185" data-nb-chars="1073">Listoval jsem novinami a&nbsp;každou chvíli zvedal hlavu, abych se&nbsp;podíval tu&nbsp;na&nbsp;oblohu, tu&nbsp;na&nbsp;hladinu. Byl jsem v&nbsp;té restaurační zahradě zatím dočista sám, ale dovedl jsem si&nbsp;představit, jak se&nbsp;to&nbsp;tam o&nbsp;polednách zaplní. A&nbsp;což teprve večer, pod kaštany to&nbsp;hlučí, šumí, štěbetá, švitoří a&nbsp;cinkají příbory a&nbsp;sklenice a&nbsp;všude nad hlavami plují stále plné talíře jak za&nbsp;invaze Marťanů. Ale stejně živě jsem si&nbsp;dovedl představit, že&nbsp;v&nbsp;docela jiném životě (a docela jiném dětství a&nbsp;mládí, než jsem směl prožít) bych každé léto několik večerů trávil i&nbsp;tady, napřed při pivě s&nbsp;klukovskou partou z&nbsp;gymplu (anebo se&nbsp;svou fotbalovou jedenáctkou), později pak se&nbsp;svou první láskou při vavřinci a&nbsp;pod rozsvíceným lampionem (Noc v&nbsp;červnu. Šestnáct let. Jak nebezpečný věk! Jak ze&nbsp;šampaňského ti&nbsp;stoupá pěna v&nbsp;hlavě. Člověk je&nbsp;poblouzněn a&nbsp;cítí polibek jak malé zvířátko, jež leze po&nbsp;rtech hravě.)<a href="./resources/undefined">3</a> a&nbsp;má ruka pod stolem leze vzhůru po&nbsp;jejím stehně a&nbsp;teď se&nbsp;dotkne kalhotek. Slyšíte, dámy a&nbsp;pánové, celý život může šťastně odplynout v&nbsp;jednom jediném šťastném městě! (Jenže bohužel ne&nbsp;ten můj.)</span></p>
          <p class="chunk" data-nb-ref-number="64" data-nb-words="32" data-nb-chars="196"><span class="idea" data-nb-ref-number="64" id="idea64" data-nb-words="32" data-nb-chars="196">A&nbsp;dál jsem nepřítomně listoval novinami, a&nbsp;když jsem zvedl hlavu, uviděl jsem zas číšníka, jak vyhlédl z&nbsp;okénka kuchyně, kde teď možná právě rozpálili pánvičku a&nbsp;svlékli ježka z&nbsp;ostnatého kožichu.</span></p>
          <p class="chunk" data-nb-ref-number="65" data-nb-words="9" data-nb-chars="51"><span class="idea" data-nb-ref-number="65" id="idea65" data-nb-words="9" data-nb-chars="51">A&nbsp;pak najednou konec, jako když někdo smaže tabuli.</span></p>
          <p class="chunk" data-nb-ref-number="66" data-nb-words="31" data-nb-chars="215"><span class="idea" data-nb-ref-number="66" id="idea66" data-nb-words="31" data-nb-chars="215">Otevřel jsem totiž regionální přílohu těch novin a&nbsp;pod titulkem „Vyšetřovatel StB Emanuel Macháček se&nbsp;znova vyhnul soudu“ jsem uviděl fotografii. Velmistrovy tváře stařecky napuchly, ale jinak si&nbsp;podržel svoje rysy.</span></p>
          <p class="chunk" data-nb-ref-number="67" data-nb-words="20" data-nb-chars="112"><span class="idea" data-nb-ref-number="67" id="idea67" data-nb-words="20" data-nb-chars="112">Voláte správně, to&nbsp;já&nbsp;jsem autor toho článku. Teď ještě chvíli v&nbsp;redakci… No, když to&nbsp;stihnete během dvou hodin…</span></p>
          <p class="chunk" data-nb-ref-number="68" data-nb-words="12" data-nb-chars="70"><span class="idea" data-nb-ref-number="68" id="idea68" data-nb-words="12" data-nb-chars="70">Zaklapl jsem mobil a&nbsp;položil na&nbsp;stůl bankovku a&nbsp;zatížil ji&nbsp;popelníkem.</span></p>
          <p class="chunk" data-nb-ref-number="69" data-nb-words="120" data-nb-chars="739"><span class="idea" data-nb-ref-number="69" id="idea69" data-nb-words="120" data-nb-chars="739">Autor toho článku mi&nbsp;zdůraznil, že&nbsp;mám opravdu štěstí, v&nbsp;sobotu tady jinak nebývá. Víte, upřímně řečeno, Macháček už&nbsp;dneska nikoho nezajímá. Ani kdybyste přišel s&nbsp;nějakým ohromujícím svědectvím. Lidi už&nbsp;kašlou na&nbsp;minulost. Takže vám nemohu slíbit, že&nbsp;o&nbsp;vašem svědectví vůbec budu psát. Ale když jste kvůli tomu přiletěl až&nbsp;z&nbsp;New Yorku… Byl nejbrutálnějším z&nbsp;brutálních, surově mlátil politické vězně a&nbsp;mučil je&nbsp;elektrickým proudem, to&nbsp;už&nbsp;je&nbsp;svědecky dokázáno. Ale proces s&nbsp;ním se&nbsp;už&nbsp;vleče víc než šest let, protože Macháček se&nbsp;mu&nbsp;šikovně vyhýbá. A&nbsp;může to&nbsp;klidně dělat donekonečna, soudkyni ty&nbsp;průtahy, zdá se, vyhovují, a&nbsp;kromě Konfederace politických vězňů a&nbsp;Úřadu dokumentace a&nbsp;vyšetřování zločinu komunismu je&nbsp;to&nbsp;už&nbsp;tady každýmu putna.</span></p>
          <p class="chunk" data-nb-ref-number="70" data-nb-words="29" data-nb-chars="160"><span class="idea" data-nb-ref-number="70" id="idea70" data-nb-words="29" data-nb-chars="160">Požádal jsem ho, aby mi&nbsp;ukázal všechno, co&nbsp;o&nbsp;Macháčkovi má. Posadili jsme se&nbsp;k&nbsp;počítači a&nbsp;velice rychle jsem si&nbsp;byl jistý, že&nbsp;Macháček je&nbsp;skutečně můj Velmistr.</span></p>
          <p class="chunk" data-nb-ref-number="71" data-nb-words="56" data-nb-chars="352"><span class="idea" data-nb-ref-number="71" id="idea71" data-nb-words="56" data-nb-chars="352">Až&nbsp;do&nbsp;dubna 1953 byl pověřen úkoly, k&nbsp;jejichž bližší specifikaci v&nbsp;počítači zhola nic. Pak zatčen a&nbsp;do ledna 1954 ve&nbsp;vězení. Důvod zatčení neuveden. V&nbsp;lednu 1954 omilostněn a&nbsp;směl znova do&nbsp;služby. Proslul pak svou krutostí a&nbsp;jako vyšetřovatel prošel prakticky všemi kriminály a&nbsp;lágry s&nbsp;politickými, byl spolehlivým školitelem v&nbsp;sadistických praktikách.</span></p>
          <p class="chunk" data-nb-ref-number="72" data-nb-words="14" data-nb-chars="76"><span class="idea" data-nb-ref-number="72" id="idea72" data-nb-words="14" data-nb-chars="76">Ale to&nbsp;se&nbsp;už&nbsp;objevila v&nbsp;počítači i&nbsp;Velmistrova adresa a&nbsp;já víc nepotřeboval.</span></p>
          <p class="chunk" data-nb-ref-number="73" data-nb-words="18" data-nb-chars="103"><span class="idea" data-nb-ref-number="73" id="idea73" data-nb-words="18" data-nb-chars="103">Tak moment, moment, počkejte, myslel jsem, že&nbsp;mi&nbsp;teď povykládáte, kdy a&nbsp;kde jste se&nbsp;s&nbsp;Macháčkem setkal!</span></p>
          <p class="chunk" data-nb-ref-number="74" data-nb-words="6" data-nb-chars="35"><span class="idea" data-nb-ref-number="74" id="idea74" data-nb-words="6" data-nb-chars="35">Stejně by&nbsp;to&nbsp;nikoho nezajímalo, ne?</span></p>
          <p class="chunk" data-nb-ref-number="75" data-nb-words="74" data-nb-chars="452"><span class="idea" data-nb-ref-number="75" id="idea75" data-nb-words="74" data-nb-chars="452">Když jsem vyběhl z&nbsp;redakce, byl jsem v&nbsp;pokušení jít na&nbsp;nejbližší stanoviště taxíků (za rohem, na&nbsp;Solniční), ale pak jsem si&nbsp;to&nbsp;rozmyslel. Než znova stanu před Velmistrem, chtěl jsem napřed uklidnit své splašené srdce. A&nbsp;pak, až&nbsp;dosud jsem se&nbsp;přemísťoval po&nbsp;Brně jak v&nbsp;těch svých dávných klukovských časech, kdy veškeré mé&nbsp;bohatství představovala padesátikačka, vydělaná na&nbsp;překládce vagonů. A&nbsp;toho jsem se&nbsp;chtěl dál držet. Tak žádný taxík, žádný kvalt!</span></p>
          <p class="chunk" data-nb-ref-number="76" data-nb-words="71" data-nb-chars="389"><span class="idea" data-nb-ref-number="76" id="idea76" data-nb-words="71" data-nb-chars="389">Zajel jsem loudavou tramvají ke&nbsp;kostelu pod Kraví horou a&nbsp;šel hledat do&nbsp;Masarykovy čtvrti tu&nbsp;ulici a&nbsp;ten dům. Našel jsem ho&nbsp;prázdný a&nbsp;zamknutý. Stál jsem tam opřený o&nbsp;strom a&nbsp;chvíli se&nbsp;díval. (Když jsme odtud utíkali, byl jsem tak upnutý na&nbsp;to&nbsp;se&nbsp;svými svěřenci rychle zmizet, že&nbsp;jsem ani nepoznal, kde to&nbsp;jsme! Když tenkrát odbíjela ta&nbsp;osudová hodina, cosi ve&nbsp;mně zapřelo mé&nbsp;rodné město!)</span></p>
          <p class="chunk" data-nb-ref-number="77" data-nb-words="24" data-nb-chars="135"><span class="idea" data-nb-ref-number="77" id="idea77" data-nb-words="24" data-nb-chars="135">Po&nbsp;chvíli bloumání jsem vzal na&nbsp;vědomí, že&nbsp;Velmistr má&nbsp;ještě někde chalupu a&nbsp;víkenduje si&nbsp;tam. Takže to&nbsp;budu muset odložit na&nbsp;pondělek.</span></p>
        </section>
        <section>
          <p class="chunk" data-nb-ref-number="78" data-nb-words="36" data-nb-chars="194"><span class="idea" data-nb-ref-number="78" id="idea78" data-nb-words="36" data-nb-chars="194">V&nbsp;pondělí jsem usoudil, že&nbsp;devět je&nbsp;už&nbsp;dobrá hodina. Napřed jsem se&nbsp;dost bál, že&nbsp;mi&nbsp;přijde otevřít Sandra. Ale tohle byla mnohem mladší ženská. Rozvedl se&nbsp;a&nbsp;znova oženil? Anebo je&nbsp;to&nbsp;jeho dcera?</span></p>
          <p class="chunk" data-nb-ref-number="79" data-nb-words="11" data-nb-chars="63"><span class="idea" data-nb-ref-number="79" id="idea79" data-nb-words="11" data-nb-chars="63">Kdo jste? Z&nbsp;New Yorku? Ne, můj manžel nepřijímá žádné návštěvy.</span></p>
          <p class="chunk" data-nb-ref-number="80" data-nb-words="33" data-nb-chars="218"><span class="idea" data-nb-ref-number="80" id="idea80" data-nb-words="33" data-nb-chars="218">Mě&nbsp;třeba přijme. Vyřiďte mu&nbsp;prosím, že&nbsp;s&nbsp;ním chci dohrát šachovou partii Steinitz-Bardeleben. Ano, tak mu&nbsp;to&nbsp;řekněte, prosím, šachovou partii mezi Williamem Steinitzem a&nbsp;Curtem von Bardelebenem. Budete si&nbsp;to&nbsp;pamatovat?</span></p>
          <p class="chunk" data-nb-ref-number="81" data-nb-words="83" data-nb-chars="478"><span class="idea" data-nb-ref-number="81" id="idea81" data-nb-words="83" data-nb-chars="478">Stál jsem tam pak dlouho za&nbsp;dveřmi, co&nbsp;mi&nbsp;zavřela před nosem. Ale byl jsem připravený čekat. A&nbsp;myslím, že&nbsp;bych tam zůstal trčet až&nbsp;do&nbsp;soudného dne, kdyby se&nbsp;toho ukázala potřeba. Pak jsem konečně uslyšel, jak se&nbsp;chodbou ke&nbsp;dveřím přibližují kroky. Těžké, pomalé. Znova se&nbsp;mi&nbsp;rozbušilo srdce. Polekal jsem se&nbsp;jeho stařecké bezmocnosti. Vždyť kolik mu&nbsp;je? Třiaosmdesát? Ale když se&nbsp;dveře otevřely, když jsem ho&nbsp;znova uviděl, věděl jsem hned, že&nbsp;je&nbsp;to&nbsp;pořád on, silný a&nbsp;neporažený.</span></p>
          <p class="chunk" data-nb-ref-number="82" data-nb-words="118" data-nb-chars="694"><span class="idea" data-nb-ref-number="82" id="idea82" data-nb-words="118" data-nb-chars="694">Rychle jsem cosi blekotal, něco v&nbsp;tom smyslu, že&nbsp;jsem přišel dohrát tu&nbsp;přerušenou partii… tu, kterou jsme tenkrát v&nbsp;noci… v&nbsp;rajském dvoře… jaksi opustili…, slavnou partii, co&nbsp;v&nbsp;ní roku 1895 Steinitz porazil Bardelebena… v&nbsp;Hastingsu, prosím, v&nbsp;přístavu Hastingsu. A&nbsp;sáhl jsem do&nbsp;náprsní kapsy a&nbsp;vylovil malou skládací šachovničku, krabičku z&nbsp;alabastru a&nbsp;v&nbsp;ní drobné figurky ze&nbsp;slonoviny, drahou věcičku, původem odněkud z&nbsp;Arábie (koupil jsem ji&nbsp;v&nbsp;newyorské čínské čtvrti), a&nbsp;natáhl ruku k&nbsp;Velmistrovi. Vzal krabičku štítivě dvěma prsty, zatřepal s&nbsp;ní a&nbsp;zas mi&nbsp;ji&nbsp;vrátil. Neřekl slovo a&nbsp;nedal nijak najevo, že&nbsp;mě&nbsp;poznal. Otočil se&nbsp;a&nbsp;šoural zas zpátky chodbou. Zavřel jsem dveře a&nbsp;vydal se&nbsp;za&nbsp;ním.</span></p>
          <p class="chunk" data-nb-ref-number="83" data-nb-words="78" data-nb-chars="448"><span class="idea" data-nb-ref-number="83" id="idea83" data-nb-words="78" data-nb-chars="448">A&nbsp;pak jsme (Kristova noho! jak říká Zoja Kosmoděmjanská) vyšli na&nbsp;dvůr. Tam, kde byl kdysi chudý záhonek, z&nbsp;něhož Kim Son-do utrhl kytku pro Rosu Luxemburgovou, tam měl teď Velmistr skleník se&nbsp;zeleninou. Ale uprostřed dvora stál stolek a&nbsp;na něm už&nbsp;připravena šachovnice a&nbsp;u&nbsp;stolku dvě židle. A&nbsp;přestože byl jasný, slunečný den, stály na&nbsp;stolku taky (zrovna jako tenkrát, při té&nbsp;noční partii) dva svícny. A&nbsp;Velmistr se&nbsp;na&nbsp;mě&nbsp;podíval a&nbsp;zapálil svíce.</span></p>
          <p class="chunk" data-nb-ref-number="84" data-nb-words="92" data-nb-chars="525"><span class="idea" data-nb-ref-number="84" id="idea84" data-nb-words="92" data-nb-chars="525">(Ještě jsem vám neřekl, že&nbsp;šachy mě&nbsp;pak provázely celým životem. Ale spíš jen jako tajná neřest. Nikdy jsem v&nbsp;New Yorku nevstoupil do&nbsp;žádného šachového klubu, a&nbsp;co jich tam je, nikdy jsem nehrál ve&nbsp;společnosti, ale kdykoliv mě&nbsp;někdo navštívil v&nbsp;mém bytě&nbsp;– odkud je&nbsp;mimochodem, a&nbsp;to jsem vám taky ještě neřekl, kouzelný výhled na&nbsp;East River, řeku, v&nbsp;níž se, jak utíká den, otáčejí stíny mrakodrapů&nbsp;– nikdy jsem se&nbsp;svého návštěvníka nezapomněl zeptat, jestli náhodou nehraje šachy a&nbsp;obvykle si&nbsp;ho&nbsp;pozdržel na&nbsp;jednu dvě partie.)</span></p>
          <p class="chunk" data-nb-ref-number="85" data-nb-words="119" data-nb-chars="717"><span class="idea" data-nb-ref-number="85" id="idea85" data-nb-words="119" data-nb-chars="717">Velmistr čekal, až&nbsp;se&nbsp;posadím. A&nbsp;sám pak (protože měl bílé, jak tenkrát v&nbsp;té noční partii) táhl první. Ale jestliže mě&nbsp;tehdy ve&nbsp;Studni vedl (to znamená, že&nbsp;když jsem chtěl udělat tah, kterým bych vybočil ze&nbsp;Steinitze-Bardelebena, zavrtěl hlavou a&nbsp;čekal, až&nbsp;najdu ten správný), znal jsem teď tu&nbsp;nesmrtelnou partii nazpaměť, a&nbsp;tak jsem hrál s&nbsp;potěšením, s&nbsp;jakým virtuos přehrává nějakou slavnou komorní sonátu. Zahájili jsme pěšci před králem a&nbsp;pokračovali rychlým vývinem jezdců a&nbsp;střelců a&nbsp;přes odmítnutý gambit v&nbsp;sedmém tahu až&nbsp;k&nbsp;poziční oběti pěšce v&nbsp;sedmnáctém, oběti, od&nbsp;níž se&nbsp;pak už&nbsp;nezadržitelně odvíjí ta&nbsp;nádherná matová kombinace bílého, ona sonáta kombinační osudovosti, při níž cítíte až&nbsp;úzkost z&nbsp;té krásy!</span></p>
          <p class="chunk" data-nb-ref-number="86" data-nb-words="56" data-nb-chars="340"><span class="idea" data-nb-ref-number="86" id="idea86" data-nb-words="56" data-nb-chars="340">(Ta Velmistrova až&nbsp;nestvůrná posedlost šachy, tou prastarou arabskou hrou. Taky si&nbsp;vzpomínám, jak mi&nbsp;ve&nbsp;Studni předvedl ještě další nesmrtelnou partii, tu, co&nbsp;sehráli Anderssen a&nbsp;Kieseritzki a&nbsp;co v&nbsp;ní bílý obětuje skoro všechny své figury a&nbsp;pěšce, aby nakonec s&nbsp;tím posledním, co&nbsp;mu&nbsp;zůstane, matil. Ta&nbsp;krása oběti, Spartaku! Cítíš to&nbsp;taky?)</span></p>
          <p class="chunk" data-nb-ref-number="87" data-nb-words="87" data-nb-chars="486"><span class="idea" data-nb-ref-number="87" id="idea87" data-nb-words="87" data-nb-chars="486">Když jsme dohráli, chtěl jsem znova poskládat figury na&nbsp;nějakou další, teď už&nbsp;volnou hru, ale Velmistr jen vyčkal, až&nbsp;je&nbsp;postavím, a&nbsp;pak jen takhle natáhl ruku a&nbsp;malíkovou hranou je&nbsp;všecky skosil. Potom se&nbsp;zvedl, lehounce zakymácel a&nbsp;udělal krok ke&nbsp;mně. Chtěl mě&nbsp;zas vyprovodit k&nbsp;východu. A&nbsp;já se&nbsp;zvedl taky. Jenže místo abych se&nbsp;obrátil a&nbsp;šel zpátky do&nbsp;chodby, Velmistra za&nbsp;zády, udělal jsem taky krok směrem k&nbsp;němu. Ale vůbec nic jsem nechápal. Nerozuměl jsem tomu, k&nbsp;čemu se&nbsp;chystám.</span></p>
          <p class="chunk" data-nb-ref-number="88" data-nb-words="374" data-nb-chars="2197"><span class="idea" data-nb-ref-number="88" id="idea88" data-nb-words="374" data-nb-chars="2197">A&nbsp;už jsem stál tak blízko, až&nbsp;jsem měl pocit, že&nbsp;se&nbsp;dotkneme špičkami nosů (očichávali jsme se&nbsp;těmi frňáky jak nějaká zvířata, která se&nbsp;ještě nerozhodla, zaútočí-li), a&nbsp;viděl jsem každou vrásku na&nbsp;jeho napuchlé tváři. Už&nbsp;nebyl tak rozložitý, tlustý, vydutý, jak jsem si&nbsp;ho&nbsp;pamatoval ze&nbsp;Studny. Trochu splaskl. Ale ve&nbsp;své stařeckosti se&nbsp;podobal velkému mlokovi stojícímu teď na&nbsp;zadních. (Ještě před dvěma dny jsem si&nbsp;myslel, že&nbsp;už&nbsp;je&nbsp;dávno mrtev, že&nbsp;ho&nbsp;tenkrát popravili stejně jako Bedřicha Reicina a&nbsp;další už&nbsp;nepohodlné estébáky při čistkách na&nbsp;ministerstvu vnitra. Ale ne, kdepak, žil si, jako by&nbsp;se&nbsp;nechumelilo.) Tak co&nbsp;teď s&nbsp;tímhle lokajem zla, s&nbsp;tím, co&nbsp;s&nbsp;dojemnou pečlivostí připravoval třicet dětí, třicet školáků z&nbsp;třetích až&nbsp;osmých tříd, cvičil je&nbsp;a&nbsp;trénoval na&nbsp;šibenice, a&nbsp;když pak bylo všechno odvoláno a&nbsp;měl se&nbsp;sám stát obětí svého poslání a&nbsp;měl dokázat, že&nbsp;také on&nbsp;umí, zná zemřít pro velké ideje, nejspíš se&nbsp;z&nbsp;toho hbitě vysmekl, zatímco jeho chovanci za&nbsp;oceánem chcípali, jeho děti chcípaly, jedno za&nbsp;druhým, nedokázaly už&nbsp;přejít do&nbsp;světa dospělých a&nbsp;na jeho hranici anebo kousek za&nbsp;ní&nbsp;kapaly jak mouchy, naočkovány tou strašlivou infekcí smrti, takže co&nbsp;teď s&nbsp;vámi, Emane? chytnu vás za&nbsp;krk a&nbsp;hodím proti zdi? srazím na&nbsp;zem a&nbsp;tam budu po&nbsp;vás skákat a&nbsp;křičet? (za Karla Liebknechta! za&nbsp;Maximiliena de&nbsp;Robespierra! za&nbsp;Pancho Villa! za&nbsp;Nicola Sacca! za&nbsp;Bartolomea Vanzettiho! za&nbsp;Nikose Belojannise! za&nbsp;Rosu Luxemburgovou! za&nbsp;Olega Koševého! za&nbsp;Sergeje Kirova! za&nbsp;Angela Vratiče! za&nbsp;Julia Fučíka! za&nbsp;Jeana Paula Marata! za&nbsp;Pavlíka Morozova! za&nbsp;Kim Son-do! za&nbsp;Federika Garcíu Lorca! za&nbsp;Louise Antoina Léona de&nbsp;Saint-Justa! za&nbsp;Georgese Jacquesa Dantona!…) a&nbsp;tak jsem do&nbsp;poslední chvíle nevěděl, co&nbsp;udělám, a&nbsp;s&nbsp;nesmírnou zvědavostí sledoval každý svůj pohyb a&nbsp;viděl se, jak přistupuji ještě blíž a&nbsp;hle, prudce ho&nbsp;obejmu, ano, vážení porotci a&nbsp;ctěné porotkyně, najednou ho&nbsp;objímám a&nbsp;tisknu k&nbsp;sobě jeho drahé, velmistrovské tělo a&nbsp;(lehni, mé&nbsp;srdce, ty&nbsp;bestie!) líbám na&nbsp;napuchlou, mločí tvář. A&nbsp;pak se&nbsp;otočím a&nbsp;spěchám odtud, chodbou ke&nbsp;dveřím, dveřmi ven, neohlížím se&nbsp;a&nbsp;seběhnu z&nbsp;kopce na&nbsp;konečnou tramvaje a&nbsp;mám štěstí, právě se&nbsp;tam jedna chystá k&nbsp;odjezdu, doběhnu ji&nbsp;na&nbsp;poslední chvíli.</span></p>
          <p class="chunk" data-nb-ref-number="89" data-nb-words="40" data-nb-chars="224"><span class="idea" data-nb-ref-number="89" id="idea89" data-nb-words="40" data-nb-chars="224">V&nbsp;hotelu jsem zrovna chtěl nastoupit do&nbsp;výtahu, když mě&nbsp;oslovila. Otočil jsem se&nbsp;bez nejmenšího úmyslu s&nbsp;ní mluvit, vlastně jsem se&nbsp;obrátil jen tak napůl hlavy a&nbsp;jen tak napůl úst odpověděl: Netušil jsem, že&nbsp;mě&nbsp;znáte jménem.</span></p>
          <p class="chunk" data-nb-ref-number="90" data-nb-words="10" data-nb-chars="66"><span class="idea" data-nb-ref-number="90" id="idea90" data-nb-words="10" data-nb-chars="66">Ach, pane Jonesi, kdo by&nbsp;neznal jméno věhlasného newyorského kata!</span></p>
          <p class="chunk" data-nb-ref-number="91" data-nb-words="24" data-nb-chars="127"><span class="idea" data-nb-ref-number="91" id="idea91" data-nb-words="24" data-nb-chars="127">Drahá slečno, nesmíte hned věřit všemu, co&nbsp;vám kdo poví. Trochu jsem si&nbsp;z&nbsp;vás vystřelil. V&nbsp;New Yorku snad ani není trest smrti.</span></p>
          <p class="chunk" data-nb-ref-number="92" data-nb-words="8" data-nb-chars="46"><span class="idea" data-nb-ref-number="92" id="idea92" data-nb-words="8" data-nb-chars="46">Však jsem taky nevěřila, že&nbsp;jste městskej kat.</span></p>
          <p class="chunk" data-nb-ref-number="93" data-nb-words="5" data-nb-chars="19"><span class="idea" data-nb-ref-number="93" id="idea93" data-nb-words="5" data-nb-chars="19">A&nbsp;v&nbsp;co jste věřila?</span></p>
          <p class="chunk" data-nb-ref-number="94" data-nb-words="12" data-nb-chars="80"><span class="idea" data-nb-ref-number="94" id="idea94" data-nb-words="12" data-nb-chars="80">V&nbsp;noblesního zabijáka, v&nbsp;osmahlého ostřelovače, v&nbsp;kata ve&nbsp;službách nějaké mafie…</span></p>
          <p class="chunk" data-nb-ref-number="95" data-nb-words="106" data-nb-chars="659"><span class="idea" data-nb-ref-number="95" id="idea95" data-nb-words="106" data-nb-chars="659">A&nbsp;přestože jsem se&nbsp;teď už&nbsp;naplno obrátil ke&nbsp;své neodbytné společnici, myšlenkami jsem byl stále ještě u&nbsp;Velmistra. A&nbsp;servírka, trochu podobná Rose Luxemburgové (něco vám prozradím: už&nbsp;padesát roků jsou pro mě&nbsp;všecky ženské buď Zoja Kosmoděmjanská, nebo Rosa Luxemburgová), se&nbsp;tak blboučce rozšvitořila, že&nbsp;její hlas na&nbsp;chvíli přitlumil tu&nbsp;strašlivou bolest z&nbsp;Velmistrova mlčení, jímž mě&nbsp;tak štědře počastoval. A&nbsp;pod ochrannou stříškou toho servírčina pitomého blábolu a&nbsp;hloupého žvástání se&nbsp;ve&nbsp;mně rozběhl rozhovor s&nbsp;Velmistrem. A&nbsp;proto jsem se&nbsp;nevzpěčoval vzít ji&nbsp;nejen do&nbsp;výtahu, nýbrž i&nbsp;k&nbsp;sobě do&nbsp;pokoje. A&nbsp;myslím, že&nbsp;jsme cestou přibrali nějakou tu&nbsp;láhev.</span></p>
          <p class="chunk" data-nb-ref-number="96" data-nb-words="53" data-nb-chars="298"><span class="idea" data-nb-ref-number="96" id="idea96" data-nb-words="53" data-nb-chars="298">Představoval jsem si&nbsp;teď, že&nbsp;mé&nbsp;setkání s&nbsp;Velmistrem mohlo taky proběhnout docela jinak a&nbsp;že bych prolomil jeho mrazivé mlčení. Ale pak by&nbsp;se&nbsp;mě&nbsp;nejspíš zeptal: Co&nbsp;se&nbsp;stalo s&nbsp;mými dětmi, Spartaku? Kdes je&nbsp;zašantročil? A&nbsp;já bych musel popravdě odpovědět, že&nbsp;už&nbsp;jsem zůstal jenom já&nbsp;a&nbsp;Carol Perryová.</span></p>
          <p class="chunk" data-nb-ref-number="97" data-nb-words="5" data-nb-chars="21"><span class="idea" data-nb-ref-number="97" id="idea97" data-nb-words="5" data-nb-chars="21">Cože? Kdo? Kdo je&nbsp;to?</span></p>
          <p class="chunk" data-nb-ref-number="98" data-nb-words="13" data-nb-chars="95"><span class="idea" data-nb-ref-number="98" id="idea98" data-nb-words="13" data-nb-chars="95">Zoja Kosmoděmjanská. Napřed Carol Hendersonová, pak pro­vdaná Meyersová a&nbsp;teď si&nbsp;vzala Perryho.</span></p>
          <p class="chunk" data-nb-ref-number="99" data-nb-words="10" data-nb-chars="66"><span class="idea" data-nb-ref-number="99" id="idea99" data-nb-words="10" data-nb-chars="66">Velmistr si&nbsp;odplivne: Něco ti&nbsp;povím, Spartaku, nasrals mě. Nasral!</span></p>
          <p class="chunk" data-nb-ref-number="100" data-nb-words="39" data-nb-chars="238"><span class="idea" data-nb-ref-number="100" id="idea100" data-nb-words="39" data-nb-chars="238">Servírka (vůbec jsem nevzal na&nbsp;vědomí její jméno, všechno probíhá jenom nějak automaticky, jako jakýsi dynamický stereotyp) jde k&nbsp;oknu, dívá se&nbsp;na&nbsp;cestičky pod Špilberkem a&nbsp;zeptá se&nbsp;mě: Bydlíte na&nbsp;Manhattanu? A&nbsp;okno máte do&nbsp;Central Parku?</span></p>
          <p class="chunk" data-nb-ref-number="101" data-nb-words="16" data-nb-chars="84"><span class="idea" data-nb-ref-number="101" id="idea101" data-nb-words="16" data-nb-chars="84">Na&nbsp;Manhattanu jo, do&nbsp;Central Parku ne. Ale zato hledím oknem na&nbsp;řeku, na&nbsp;East River.</span></p>
          <p class="chunk" data-nb-ref-number="102" data-nb-words="10" data-nb-chars="54"><span class="idea" data-nb-ref-number="102" id="idea102" data-nb-words="10" data-nb-chars="54">Myslela jsem si&nbsp;to. Hned, jak jsem vás poprvé uviděla.</span></p>
          <p class="chunk" data-nb-ref-number="103" data-nb-words="110" data-nb-chars="681"><span class="idea" data-nb-ref-number="103" id="idea103" data-nb-words="110" data-nb-chars="681">Spoléhal jsem na&nbsp;tebe, Spartaku, a&nbsp;všichni teď platíme za&nbsp;to, že&nbsp;se&nbsp;ty&nbsp;procesy neuskutečnily! Od&nbsp;té&nbsp;doby jde všecko čím dál víc do&nbsp;řitě! Až&nbsp;jsme skončili tady! Podíval ses vůbec kolem sebe, co&nbsp;se&nbsp;s&nbsp;touhle zemí stalo? Velkopanští zloději a&nbsp;ožebračení dělníci! Prostituce, drogy, nájemní vrazi! Kupčení s&nbsp;majetkem národa a&nbsp;prezident euro­děvka! Zmizel řád a&nbsp;smysl! Protože co&nbsp;není stále vykupováno krví, je&nbsp;bezcenné! Krev není ani tak důležitá pro to, co&nbsp;roznáší po&nbsp;lidském těle, jako spíš pro poselství, jež roznáší po&nbsp;lidských dějinách! Proto má&nbsp;tak nádhernou červenou barvu, barvu všech revolučních praporů, barvu vlající nade všemi barikádami a&nbsp;zažehávající všechna lidská srdce…</span></p>
          <p class="chunk" data-nb-ref-number="104" data-nb-words="17" data-nb-chars="126"><span class="idea" data-nb-ref-number="104" id="idea104" data-nb-words="17" data-nb-chars="126">Ale není, řeknu tiše, tak náhodou taky barvou vyjevující chorobné duševní stavy, barvou šílenství, psychopatů a&nbsp;schizofreniků?</span></p>
          <p class="chunk" data-nb-ref-number="105" data-nb-words="13" data-nb-chars="74"><span class="idea" data-nb-ref-number="105" id="idea105" data-nb-words="13" data-nb-chars="74">Neslyším, křičí Velmistr a&nbsp;natahuje ke&nbsp;mně kornoutek z&nbsp;dlaně, cos to&nbsp;řekl?</span></p>
          <p class="chunk" data-nb-ref-number="106" data-nb-words="33" data-nb-chars="185"><span class="idea" data-nb-ref-number="106" id="idea106" data-nb-words="33" data-nb-chars="185">Tak tohle je&nbsp;ten nástroj, kterým v&nbsp;New Yorku popravujete? vzdychne servírka a&nbsp;zbožně mi&nbsp;klečí u&nbsp;nohou. Popravte mě&nbsp;s&nbsp;ním prosím taky! A&nbsp;otevřenými ústy se&nbsp;rychle nabodne na&nbsp;můj nástroj.</span></p>
          <p class="chunk" data-nb-ref-number="107" data-nb-words="24" data-nb-chars="134"><span class="idea" data-nb-ref-number="107" id="idea107" data-nb-words="24" data-nb-chars="134">Vkládal jsem do&nbsp;tebe veliké naděje, vybral tě&nbsp;mezi tisíci a&nbsp;zradils! A&nbsp;teď zůstals jenom ty&nbsp;a&nbsp;Zoja Kosmoděmjanská, jenom vy&nbsp;dvě kurvy!</span></p>
          <p class="chunk" data-nb-ref-number="108" data-nb-words="96" data-nb-chars="542"><span class="idea" data-nb-ref-number="108" id="idea108" data-nb-words="96" data-nb-chars="542">Chci něco namítnout, ale hlas se&nbsp;mi&nbsp;vzepře v&nbsp;hrdle. Vždyť je&nbsp;to&nbsp;tak! Zoja Kosmoděmjanská byla kurvička už&nbsp;jako malá holka a&nbsp;já se&nbsp;zas svého kurevství rychle dopracoval! Zradil jsem všechno, co&nbsp;se&nbsp;dalo zradit! A&nbsp;přece, nepodařilo se&nbsp;mi&nbsp;utéct! Teď teprve mi&nbsp;dochází, že&nbsp;Velmistr a&nbsp;já jsme navždy neoddělitelní a&nbsp;že patříme k&nbsp;sobě jako propast a&nbsp;pád!!! Celá tahle země a&nbsp;celý širý svět jsou zemí a&nbsp;světem Velmistrů!!! Všichni jsme jejich děti!!! A&nbsp;všichni jsme je&nbsp;zradili a&nbsp;všichni si&nbsp;teď neseme pocit provinění a&nbsp;všichni si&nbsp;poneseme následky!!!</span></p>
          <p class="chunk" data-nb-ref-number="109" data-nb-words="27" data-nb-chars="150"><span class="idea" data-nb-ref-number="109" id="idea109" data-nb-words="27" data-nb-chars="150">Vykřiknu, odstrčím servírčinu kapří tlamičku lapající po&nbsp;dechu, obleču se&nbsp;a&nbsp;jdu se&nbsp;projít po&nbsp;městě a&nbsp;doufám, že&nbsp;až&nbsp;se&nbsp;vrátím, už&nbsp;tady ta&nbsp;pička nebude.</span></p>
          <p class="chunk" data-nb-ref-number="110" data-nb-words="30" data-nb-chars="189"><span class="idea" data-nb-ref-number="110" id="idea110" data-nb-words="30" data-nb-chars="189">Nevím, kudy jsem chodil, jen si&nbsp;vzpomínám, že&nbsp;když jsem odemykal hotelový pokoj, byla už&nbsp;noc. Okamžitě jsem usnul těžkým, močálovitým spánkem, jakým někdy spávám, když si&nbsp;trochu víc vypiju.</span></p>
        </section>
        <section>
          <p class="chunk" data-nb-ref-number="111" data-nb-words="64" data-nb-chars="385"><span class="idea" data-nb-ref-number="111" id="idea111" data-nb-words="64" data-nb-chars="385">Dámy a&nbsp;pánové, mí&nbsp;ctění a&nbsp;vážení porotci, kteří od&nbsp;začátku sledujete mou kauzu, přiznávám, že&nbsp;jsem se&nbsp;k&nbsp;vám mnohdy obracel i&nbsp;neuctivě a&nbsp;s&nbsp;nedůvěrou, protože se&nbsp;ve&nbsp;mně od&nbsp;počátku vyprávění srážela celá řada tak protichůdných pocitů, viny, strachu, křivdy, vzteku i&nbsp;naděje. Ale teď už&nbsp;vám jen spěchám oznámit, že&nbsp;příběh, jemuž jste naslouchali, právě doběhl ke&nbsp;svému definitivnímu konci.</span></p>
          <p class="chunk" data-nb-ref-number="112" data-nb-words="59" data-nb-chars="350"><span class="idea" data-nb-ref-number="112" id="idea112" data-nb-words="59" data-nb-chars="350">Před chvílí jsem se&nbsp;vzbudil ve&nbsp;svém hotelovém pokoji, ošklivě otřesen snem tak přilnavým, že&nbsp;bylo nesmírně obtížné prodrat se&nbsp;z&nbsp;něho ven. Jistě se&nbsp;na&nbsp;tom podepsalo taky to&nbsp;všechno, co&nbsp;jsem včera zažil. Nakonec jsem se&nbsp;probudil, jako bych s&nbsp;praskajícími plícemi vyletěl z&nbsp;nesmírných hlubin k&nbsp;vodní hladině. Však kujme železo snu, dokud je&nbsp;ještě žhavé:</span></p>
          <p class="chunk" data-nb-ref-number="113" data-nb-words="72" data-nb-chars="409"><span class="idea" data-nb-ref-number="113" id="idea113" data-nb-words="72" data-nb-chars="409">Jel jsem (zřejmě ve&nbsp;voze z&nbsp;půjčovny) přes město a&nbsp;pak vzhůru Černými Poli až&nbsp;do&nbsp;jakéhosi sídliště s&nbsp;věžáky a&nbsp;dál kolem poschoďové garáže a&nbsp;benzinky až&nbsp;k&nbsp;supermarketu na&nbsp;kopci. A&nbsp;tam se&nbsp;to&nbsp;stalo. Když jsem byl už&nbsp;na&nbsp;kopci, najednou jsem se&nbsp;naplno rozjel, a&nbsp;aniž jsem si&nbsp;uvědomil, co&nbsp;dělám, napálil to&nbsp;rovnou do&nbsp;supermarketu a&nbsp;proletěl dvojitými skleněnými dveřmi: křik lidí, tříštění skel, náraz, výbuch, oheň…</span></p>
          <p class="chunk" data-nb-ref-number="114" data-nb-words="30" data-nb-chars="164"><span class="idea" data-nb-ref-number="114" id="idea114" data-nb-words="30" data-nb-chars="164">Tak živý a&nbsp;sugestivní sen (s tak neskutečným dějem) se&nbsp;mi&nbsp;ještě nikdy nezdál. A&nbsp;tak jsem ihned pochopil, že&nbsp;je&nbsp;to&nbsp;sen poselství, jímž se&nbsp;mi&nbsp;něco důležitého sděluje.</span></p>
          <p class="chunk" data-nb-ref-number="115" data-nb-words="104" data-nb-chars="592"><span class="idea" data-nb-ref-number="115" id="idea115" data-nb-words="104" data-nb-chars="592">Ano, ten sen je, tolik už&nbsp;vím, ukončením toho poznávacího procesu, kvůli kterému jsem vám tu&nbsp;vyprávěl svůj příběh. Zatímco všichni (kromě mě&nbsp;a&nbsp;Zoji Kosmoděmjanské) už&nbsp;spáchali své sebevraždy, já&nbsp;se&nbsp;jí&nbsp;teď právě zhostil. Odehrála se&nbsp;ve&nbsp;snu, aby se&nbsp;nemusela přihodit ve&nbsp;skutečnosti. A&nbsp;přestřihl jsem tak zápalnou šňůru, co&nbsp;běžela z&nbsp;té obrovské dálky, co&nbsp;běžela ke&nbsp;mně až&nbsp;ze&nbsp;Studny… To, co&nbsp;mě&nbsp;ještě včera celý den tak úporně a&nbsp;tak zle týralo a&nbsp;trýznilo, teď splasklo. Vytrhl jsem se&nbsp;z&nbsp;Velmistrovy náruče! Ale taky vím, mí&nbsp;přísní porotci, že&nbsp;to&nbsp;byl zároveň můj symbolický trest, má&nbsp;snová poprava.</span></p>
          <p class="chunk" data-nb-ref-number="116" data-nb-words="47" data-nb-chars="300"><span class="idea" data-nb-ref-number="116" id="idea116" data-nb-words="47" data-nb-chars="300">A&nbsp;tak jsem zas na&nbsp;počátku krásného dne indiánského léta. Vstá­vám, holím, se, oblékám, ale místo, abych šel na&nbsp;snídani do&nbsp;hotelové restaurace (asi by&nbsp;mi&nbsp;bylo trapné setkat se&nbsp;s&nbsp;tou servírkou), zavolám si&nbsp;taxíka a&nbsp;rozhodnu se&nbsp;skoncovat (slavnostním rituálem?) taky se&nbsp;svým puritánským vegetariánstvím.</span></p>
          <p class="chunk" data-nb-ref-number="117" data-nb-words="53" data-nb-chars="320"><span class="idea" data-nb-ref-number="117" id="idea117" data-nb-words="53" data-nb-chars="320">(Už jsem vám vyprávěl, mí&nbsp;trpěliví naslouchači, že&nbsp;jsem měl celý život před očima ty&nbsp;dva mokvající papírové sáčky, které Velmistr držel za&nbsp;zády a&nbsp;pak vystavil našim zrakům? Vzpomeňme prosím zimního večera, kdy jsme stáli v&nbsp;půlkruhu na&nbsp;rajském dvoře a&nbsp;přes mnišské kutničky těžké černé kabáty a&nbsp;ve vzduchu sněhové pápěří…</span></p>
          <p class="chunk" data-nb-ref-number="118" data-nb-words="13" data-nb-chars="79"><span class="idea" data-nb-ref-number="118" id="idea118" data-nb-words="13" data-nb-chars="79">Kdykoliv jsem pak uviděl na&nbsp;talíři žvanec masa, zatmělo se&nbsp;mi&nbsp;ve&nbsp;vnitřnostech!)</span></p>
          <p class="chunk" data-nb-ref-number="119" data-nb-words="18" data-nb-chars="98"><span class="idea" data-nb-ref-number="119" id="idea119" data-nb-words="18" data-nb-chars="98">A&nbsp;to už&nbsp;je&nbsp;tady taxík a&nbsp;Franklin Jones se&nbsp;nechá odvézt do&nbsp;přístavní hospůdky na&nbsp;brněnské přehradě.</span></p>
          <p class="chunk" data-nb-ref-number="120" data-nb-words="40" data-nb-chars="237"><span class="idea" data-nb-ref-number="120" id="idea120" data-nb-words="40" data-nb-chars="237">Už&nbsp;hodinku ho&nbsp;tam čekám a&nbsp;mezitím jsem to&nbsp;stačil domluvit s&nbsp;číšníkem, takže když Spartakus vysloví své přání, číšník ho&nbsp;zaskočí tím, že&nbsp;bez váhání přikývne a&nbsp;ihned se&nbsp;podává ježek na&nbsp;žampionech (ve skutečnosti hovězí plátky se&nbsp;žampiony).</span></p>
          <p class="chunk" data-nb-ref-number="121" data-nb-words="58" data-nb-chars="328"><span class="idea" data-nb-ref-number="121" id="idea121" data-nb-words="58" data-nb-chars="328">Sedím na&nbsp;druhém konci zahradní restaurace, pod krkem po&nbsp;starosvětsku lněný ubrousek, a&nbsp;když se&nbsp;na&nbsp;mě&nbsp;Spartakus přes dlouhou řadu prázdných stolů podívá, ukloním se&nbsp;nad talířem. Ale je&nbsp;tak ponořen do&nbsp;svých úvah, že&nbsp;mě&nbsp;vlastně vůbec nevidí. A&nbsp;tak je&nbsp;to&nbsp;v&nbsp;pořádku. Vždyť mu&nbsp;stejně nemohu, nesmím říct, že&nbsp;si&nbsp;mylně vyložil svůj sen.</span></p>
          <p class="chunk" data-nb-ref-number="122" data-nb-words="45" data-nb-chars="256"><span class="idea" data-nb-ref-number="122" id="idea122" data-nb-words="45" data-nb-chars="256">Dojím, sundám ubrousek a&nbsp;drbnu pod stolem do&nbsp;malé psí mrchy (vstávej, bestie!) a&nbsp;už se&nbsp;zas loudám kolem zaparkovaného taxíku (který tu&nbsp;čeká na&nbsp;Franklina Jonese) nahoru k&nbsp;zastávce tramvaje a&nbsp;malá fenka běží za&nbsp;mnou a&nbsp;z&nbsp;tlamy jí&nbsp;visí můj potřísněný ubrousek.</span></p>
          <hr>
          <p class="chunk" data-nb-ref-number="123" data-nb-words="8" data-nb-chars="39"><span class="idea" data-nb-ref-number="123" id="idea123" data-nb-words="8" data-nb-chars="39"><em><a href="./resources/undefined">2</a> Každému je&nbsp;určen jeho den. <em>Pozn. red.</em></em></span></p>
          <p class="chunk" data-nb-ref-number="124" data-nb-words="10" data-nb-chars="66"><span class="idea" data-nb-ref-number="124" id="idea124" data-nb-words="10" data-nb-chars="66"><em><a href="./resources/undefined">3</a> Citát z&nbsp;Nezvalova překladu Rimbaudovy básně <em>Román</em>. <em>Pozn. autora.</em></em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>